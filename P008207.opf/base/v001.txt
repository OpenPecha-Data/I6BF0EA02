༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1PD105878
ImageGroup:
11PD105880
n/a
LCCN:
n/a
ISBN:
Title:
ཨ་ཁྲིད་ཐུན་མཚམས་བཅོ་ལྔ་པ་མ་བུ་ཅ་ལག་དང་བཅས་པ་
la khrid thun mtshams bco Inga pa ma bu ca lag dang bcas pa
to-be-supplied
Author:
to-be-supplied
Descriptor:
Original Publication:
Place:
In/a
Publisher:
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
Ilc
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 27/06/2010 Bill No: 59



༡༠། །ཨ་ཁྲིད་ཐུན་མཚམས་བཅོ་ལྔ་པ་མ་
བུ་ཆ་ལག་དང་བཅས་པ་བཞུགས་སོ། །
བྲུ་ཆེན་རྒྱལ་བ་གཡུང་དྲུང་ནས་མཛད།
གཡུང་དྲུང་གཙུག་གཤེན་རྣམ་རྒྱལ་ནས་བསྒྲིགས།
གཡུང་དྲུང་གཙུག་གཤེན་རྣམ་རྒྱལ། །
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP)数据
“阿”字修法十五阶段及母子分别论:藏文/组先
朗杰编,--拉萨,西藏人民出版社,2009.12
ISBN 978-7-223-02766-3
I.O阿… || .0组… | 喇嘛教-佛经-研究
藏语 IV. DB946.6
中国版本图书馆 CIP数据核字(2009)第192185号
“阿”字修法十五阶段及母子分别论
编著 组先朗杰
责任编辑 巴桑旺庆
封面设计 格桑罗布
出版发行 西藏人民出版社(拉萨市林廓北路20号)
印刷 西藏山水印务技术有限公司
开 本 850×1168 1/32
张 8.125
数 120千
次 2009年12月第1版
次 2009年12月第1次印刷
数 01-5,000
号 ISBN978-7-223-02766-3
定 价 15.00 元
印开 印字版印印书定
版权所有,翻印必究



མཉམ་མེད་ཤེས་རབ་རྒྱལ་མཚན།
དྲན་པ་ནམ་མཁའ།



སྐྱབས་འགྲོའི་ཚོགས་ཞིང་།



གླེང་གཞི།
སངས་རྒྱས་གཡུང་དྲུང་བོན་གྱི་བསྟན་པའི་དཔེ་ཚོགས་ལེགས་བཤད་
སྐལ་པ་བཟང་པོའི་ཚོགས་ཀྱི་སྙིང་ནོར་རབ་གསལ་ཆུ་ཤེལ་ནོར་བུའི་དོ་ཤལ་
ཞེས་བྱ་བ། རིགས་དང་དཀྱིལ་འཁོར་རྒྱ་མཚོའི་བདག་ཉིད་རྗེ་བཙུན་བླ་མ་
བཀའ་དྲིན་སུམ་ལྡན་རྣམས་ཀྱི་ཞབས་ཀྱི་པདྨོ་བཞད་པ་ལ་སྒོ་གསུམ་གུས་པ་
ཆེན་པོས་ཕྱག་འཚལ་ཞིང་དང་བས་སྐྱབས་སུ་མཆིའོ། གཞི་མ་བཅོས་སྟོང་ཆ་
བོན་གྱི་སྐུ། ལམ་འགག་མེད་གསལ་བ་རྫོགས་པའི་སྐུ། འབྲས་གསལ་སྟོང་
དབྱེར་མེད་ སྤྲུལ་ པའི་ སྐུ། དཔལ་ སྐུ་ གསུམ་ བདག་ ཉིད་ བླ་ མར་ འདུད།
གངས་རི་ར་བས་བསྐོར་བའི་ཞིང་མཆོག་ཞང་བོད་བསིལ་མོའི་ལྗོངས་འདིར་
བགྲང་བྱ་ཆིག་ཁྲི་ལྷག་གི་སྔོན་ནས་དར་རྒྱས་བྱུང་བའི་ཞྭ་དཀར་སངས་རྒྱས་
གཡུང་དྲུང་བོན་གྱི་བསྟན་པ་འདི་ཉིད་བྱུང་ཁུངས་སྟོན་པ་རྣམ་པར་དག་པ་ནི།
སྔོན་ཚེ་གྲངས་མེད་གསུམ་དུ་ཚོགས་བསགས་སྒྲིབ་པ་སྦྱངས་ནས་འོག་མིན་ཞིང་
དུ་སངས་རྒྱས་ཀྱི་གོ་འཕང་ཐོབ་སྟེ། རྩོད་ལྡན་ཚེ་ལོ་བརྒྱ་པའི་སྟོན་པར་བྱོན་པ་
མཚན་བརྗོད་པར་དཀའ་བ། ༧རྫོགས་པའི་སངས་རྒྱས་གཤེན་རབ་མི་བོ་ཀུན་
ལས་རྣམ་པར་རྒྱལ་ བ་ མཆོག་གིས་ བོད་ཀྱི་གདོད་མའི་འཚེ་ བ་ ཅན་ གྱི་ ཆོས་
ལུགས་དེར་སུན་ཕྱུང་ནས་འཚེ་མེད་ཞི་བའི་ལམ་སྟོན་སངས་རྒྱས་བོན་བསྟན་
ཐེག་པ་རིམ་དགུ་དར་རྒྱས་བྱུང་སྟེ། མི་རབས་ནས་མི་རབས་བར་ཆུ་ལམ་
ཞུགས་དང་། རྡོ་ལག་བརྒྱུད་ཀྱི་དཔེ་ལྟར་ལས་དུས་རྐྱེན་ངན་དུ་མའི་འགག་
-
---
•
1
.



འཕྲང་ལས་བརྒལ་ཏེ་ད་བར་གནས་ཐུབ་ཡོད།
དེ་ལྟར་ཞྭ་དཀར་གཡུང་དྲུང་བོན་བསྟན་འདི་ཉིད་ཞི་བདེ་དང་སེམས་
བསྐྱེད་སྐྱབས་འགྲོ། ཕར་ཕྱིན་བཅུ་དང་བསྡུ་བཞི། བསྐྱེད་རྫོགས་དང་ཏིང་
འཛིན་མདོར་ན་སྤང་རྒྱུར་གྲོལ་གསུམ་དང་བཅས་ཡོད། ཁྱད་པར་དུ་རང་མི་
རིགས་ཀྱི་ཞ་བོ་རྐང་པ་དང་ལོང་བ་མིག་དཔེ་ལྟར་རྫོགས་ཆེན་པ་ཆེན་པོའི་
གདམ་བཟང་གསེར་གྱི་ཞུན་མའི་ལེགས་བཤད་གཡུར་དུ་ཟ་བ་ཨ་སྙན་རྫོགས་
གསུམ་སོགས་ཡོད་ལ། འབྲས་བུ་སྐུ་གསུམ་རྫོགས་པའི་བདག་ཉིད་ཞང་བོད་
ཆོས་དང༌རིག་གཞུང་མ་ཕྱི་ཡིན་པ་དེང་སྐབས་ རྒྱལ་ ཕྱི་རྒྱལ་ནང་གི་མཁས་
དབང་མང་དག་ཅིག་གིས་དངོས་དོན་ར་སྤྲོད་གནང་བཞིན་ཡོད་པ་ཟུར་བསྟན་
ལེབ་མཐོང་གི་དཔེ་ལྟར་རེད། འོན་ཀྱང་ར་ཤི་ཡང་ར་རྔ་མ་ཤི་ཞེས་པའི་དཔེ་
ལྟར་ད་དུང་གྲུབ་མཐའི་ཆགས་སྡང་གིས་བོན་བསྟན་འདི་བསྟན་པ་ཡིན་མིན་
ཞེས་སྐུར་འདེབས་བྱེད་མཁན་ཁ་ཤས་ཡོད་ཀྱང་ཉི་མ་ཤར་བ་སྦར་མོས་ མི་
ཁེབས་ཞེས་པའི་དཔེ་ལྟར་སུས་ཀྱང་བསྙོན་དུ་མེད། དེ་ལྟར་བོན་བསྟན་སྔ་
དར་གྱི་སྐབས་སུ་ཞང་བོད་ཀྱི་ལྗོངས་འདིར་འདུ་གནས་སུམ་ཅུ་རྩ་བདུན་དང་
རབ་བྱུང་འདུལ་བའི་གནས་སྡེ་ཆེན་པོ་བཞི་སོགས་བཙུགས་ཏེ་བོན་བསྟན་དར་
རྒྱས་སུ་བྱུང་ཡོད། ཕྱི་དར་སྐབས་སུ་བྲུ་ཞུ་སྤ་རྨེའུ་གཤེན་གྱི་གདན་ས་ཆེན་མོ་
ལྔ་དང༌། ཁྱད་པར་རྣམ་མཁྱེན་རྒྱལ་བ་གཉིས་པ་མཉམ་མེད་གདན་ས་གཙང་
ཐོབ་རྒྱལ་སྨན་རི་དགོན་སོགས་གྲྭ་ས་གོང་འོག་གིས་གཙོས་པའི་གངས་ལྗོངས་
སྟོད་སྨད་བར་གསུམ་གནས་ཀྱིས་ཁྱབ་པར་གྱུར་བ་དང༌། ཁྱད་པར་གཡས་རུ་
སྟོན་པ་ བཅོ་ བརྒྱད་ ནང་ཚན་བྲུ་ཆེན་ རྒྱལ་ བ་ གཡུང་ དྲུང་ མཆོག་ ནས་ ཐུན་
· 2 •



ས
མཚམས་བཅོ་ལྔ་དང་ཆ་ལག་མ་བུ་དང་བཅས་པ་འདི་བརྩམས་པ་ཡིན། རང་
ཉིད་ཀྱིས་བསྟན་པ་ལ་ལྷག་བསམ་གྱིས་སྲི་ཞུ་ཅུང་ཟད་ལ་དམིགས་ཏེ། ཐེག་
དགུའི་ཡང༌རྩེར་ སོན་ པ་ འདི་ ཉིད་ ཆེད་ མངགས་ དཔར་ སྐྲུན་བྱས་ པ་ ཡིན།
འདིར་དག་ནོར་སོགས་ཉེས་ཆ་ཅི་མཆིས་གཟིགས་པ་པོ་དང་མཁྱེན་ལྡན་རྣམས་
ལ་བཤགས་སོ། དགེ་བ་ཅི་མཆིས་ཕ་མ་གཉིས་དང་ཤི་གསོན་ཁ་ལག་འབྲེལ་
ཡོད་ཐམས་ཅད་ལ་བསྔོའོ། །
མཇུག་ཏུ་ ཀླུ་ ཕུག་ དགོན་ གྱི་མཁན་ པོ་ རག་ ཞིག་ ཀུན་གསལ་ སྙིང་ པོ་
མཆོག་ནས་དཔེ་དེབ་འདིའི་དཔར་སྐྲུན་གྱི་བྱ་བར་རོགས་རམ་ཚད་མེད་གནང་
བར་སྙིང་དབུས་ནས་ཐུགས་རྗེ་ཆེ་ཞུ་རྒྱུ་ཡིན།
གཡུང་དྲུང་གཙུག་གཤེན་རྣམ་རྒྱལ་ནས།
•3 •



སྒྲིག་པ་པོའི་ལོ་རྒྱུས་མདོར་བསྡུས།
གཡུང་དྲུང་ གཙུག་ གཤེན་རྣམ་ རྒྱལ་ ཁོང་ ནི་ བོད་ ལྗོངས་ ནག་ཆུ་ས་
གནས་སྙན་རོང་རྫོང་ཁོངས་སུ་གཏོགས་པའི་ཧོར་སོག་སྡེ་ཞེས་པའི་གསང་ལུང་
ས་ཆར་ སྐུ་བལྟམས། ཆུང་ངུའི་དུས་ནས་དགེ་ལ་དད་བརྩོན་ཆེ་ཞིང་མདོ་
སྔགས་ཆོ་གའི་ཕྱག་ལེན་སྣ་ཚོགས་མངའ་བརྙེས་ནས། འཕོ་ཆེན་གྲུབ་པའི་
དབང་པོ་སངས་པོ་གདུང་གྲོལ་རག་ཞིག་རྟོག་ལྡན་དྲི་མེད་གཡུང་དྲུང་རིན་པོ་
ཆེའི་དྲུང་ནས་ཨ་ཁྲིད་སྔོན་འགྲོ་དངོས་གཞི་ཆ་ཚང་དང༌། རྫོགས་ཆེན་བཀའ་
དམ་བུམ་པ་གང་བྱོའི་ཚུལ་དུ་གསན། དེ་ནས་དབུས་པུགས་མཚམས་ཆེན་ལྷ་
འདུས་རིན་པོ་ཆེའི་དྲུང་ནས་རབ་བྱུང་སྡོམ་པ་བཞེས་ནས། མདོ་སྟོད་གནས་
རི་ཆ་ཚང་སྒྲུབ་གནས་རྣམས་ ལ་ ཕྱག་ སྐོར་དང་བསྙེན་བསྒྲུབས་ མཛད་ནས།
མཐར་གྲྭ་སར་ཕྱིན་ནས་མཁན་སློབ་རྣམ་གཉིས་ཀྱི་དྲུང་དུ་དྲང་སྲོང་གི་ཁྲིམས་
ནོད་ནས་སྒྲུབ་གྲྭ་ལ་བཞུགས་ཏེ། ཨ་བསྙེན་རྫོགས་གསུམ་ལ་སོགས་གཞུང་
ཆེན་སྡེ་བཞི་མ་བུ་ཆ་ལག་དང་བཅས་པ་རྣམས་ཐོས་བསམ་སྒོམ་བསྒྲུབས་ཉམས་
ལེན་མཐའ་དག་མཐའ་འཁྱོལ་བར་བྱས་ནས་དགེ་བའི་བཤེས་གཉེན་ཆེན་པོའི་
མཚན་རྟགས་ཐོབ་ནས། ད་ལྟ་སངས་རྒྱས་གཡུང་དྲུང་བོན་གྱི་བསྟན་པ་ལ་
འཆད་ཉན་སྒོམ་སྒྲུབ། ལྷག་པར་ དུ་འཇིག་ རྟེན་ མི་ ཡི་ ཁ་ཟས་སྤངས་ནས་
བཅུད་ལེན་གྱི་དཀའ་ཐུབ་རྣམ་པར་དག་པ་སྤྱད་ཅིང༌། གཞན་ཕན་གྱི་བྱ་བ་ལ་



ལྷག་བསམ་རྣམ་དག་གིས་གཞོལ་བ་བཞིན་ལགས་སོ། །
ལྷ་ལྡན་ཉི་འོད་གྲོང་ཁྱེར་དུ་ཀུན་གསལ་སྙིང་པོ་ནས།
•5 ：



དཀར་ཆག
• • • • • • •...
• •
•
རྟོགས་ལྡན་ཉམས་བརྒྱུད་ཀྱི་རྣམ་ཐར་རིན་ཆེན་ཕྲེང་བ་བཞུགས་སོ།
.… …………….……. (1)
རྫོགས་པ་ཆེན་པོ་ཨ་ཁྲིད་ཀྱི་ཐུན་མཚམས་བཅོ་ལྔ་བཞུགས་པ་དབུ་ཕྱོགས་
…………………………… (67)
ངོ་སྤྲོད་རིན་ཆེན་གསལ་འདེབས་རྒྱབ་སྐྱོར་གྱི་གདམས་པ་བཞུགས་སོ། །
……..………………… (118)
ཨ་ཁྲིད་གཏམ་རྒྱུད་ནོར་བུའི་ཕྲེང་བ་བཞུགས་པའི་དབུ་ཕྱོགས་སོ།
.……………………… (184)
གདམས་པ་རིན་པོ་ཆེ་ཨ་ཁྲིད་ཀྱི་འཕོ་བ་ཡེ་ཤེས་ཟང་ཐལ་ཞེས་པ་
བཞུགས་སོ། ………………………. .……………..……. (207)
བར་དོ་འཕོ་བའི་གསལ་འདེབས་བཞུགས་སོ།…………………….(212)
གདམས་པ་རིན་པོ་ཆེ་ཨ་ཁྲིད་ཀྱི་གག་སེལ་འཁྲུལ་འཁོར་རྣམས་
བཞུགས་སོ། ..………………………….……………………… (218)
གདམས་པ་རིན་པོ་ཆེ་ཨ་ཁྲིད་ཀྱི་གཏམ་རྒྱུད་རྒྱལ་བུ་སྟོང་ཐུན་
བཞུགས་སོ། ...….….……. .…..……………. (222)
ཀུན་ཏུ་བཟང་པོའི་འཆི་རྟགས་ཞེས་བྱ་བ་བཞུགས་སོ། ..…… (225)
1
-



མན་ངག་རིན་པོ་ཆེ་ཨ་ཁྲིད་ཀྱི་སྔོན་འགྲོའི་ཚིག་བཤད་རྣམས་བཞུགས་སོ།
(228)
མཇུག་བྱང་། ..…… .……..
(251)
-
2
--



རྟོགས་ལྡན་ཉམས་བརྒྱུད་ཀྱི་རྣམ་ཐར་རིན་ཆེན་
ཕྲེང་བ་བཞུགས་སོ། །
བཀའ་བརྒྱུད་ཀྱི་བླ་ མའི་ རྣམ་ ཐར་ རིན་ ཆེན་ འཕྲེང་ བ་ཞེས་ བྱ་ བ།
བརྒྱུད་པའི་བླ་མ་རྣམས་ལ་གུས་པས་འདུད། རང་བཞིན་རྣམ་དག་སྐྱེ་མེད་
བོན་སྐུ་ལས། ཐུགས་རྗེ་འགག་མེད་ཡེ་ཤེས་ཉི་མ་ཤར། གདུལ་བྱ་བློ་མུན་མ་
རིག་སེལ་མཛད་པའི། བརྒྱུད་ལྡན་བླ་མ་རྣམས་ལ་གུས་པས་འདུད། བླ་མ་
དམ་པ་རྣམས་ཀྱི་ཡོན་ཏན་ནི། ཀུན་གྱི་དཔགས་པས་དཔོག་པའི་སྤྱོད་ཡུལ་
མིན། བདག་སོགས་ལྟར་སྣང་འཇིག་རྟེན་སེམས་ཅན་གྱི། བརྗོད་པར་བྱ་
བའི་ཐ་སྙད་སྨོས་ཅི་དགོས། འོན་ཀྱང་གདུལ་བྱའི་སྣང་བ་ཐ་དད་ལས། དེ་
དང་འཚམས་པས་མཛད་པ་སྣ་ཚོགས་སྟོན། བདག་གིས་བསམ་པ་བཟང་པོས་
ཀུན་བསླངས་ནས། ཅུང་ཟད་ཙམ་ཞིག་ཟབ་མོ་འདིར་བཀོད་བྱ། དེ་ལ་
འདིར་གདམས་པ་སྐོར་གསུམ་གྱིས། རྟོགས་ལྡན་ཉམས་བརྒྱུད་ཀྱི་བླ་མ་རྣམས་
ཀྱི་རྣམ་ཐར་ལོ་རྒྱུས་བསྟན་ཏེ། དེ་ཡང་ཕྱི་རྒྱུད་ཡེ་ཁྲི་མཐའ་སེལ་ལས། སྤྱི་
ཁོག་ལོ་རྒྱུས་དོན་གྱིས་འཆད། ལས་ཅན་ཡིད་ཆེས་སྐྱེ་ཕྱིར་རོ། ཞེས་དང༌།
ལོ་རྒྱུས་ཁུངས་ནས་ མ་ བཤད་ན། ཡིད་མི་ཆེས་ པའི་ རྒྱུ་རུ་འགྱུར། ཞེས་
གསུངས་སོ། སྤྱིར་གྱི་མཚན་ཉིད་ལྡན་པའི་བླ་མ་དམ་པ་རྣམས་ནི། སངས་
རྒྱས་ཀྱི་མཛད་སྤྱོད་དངོས་སུ་མཛད་ཅིང༌། གདུལ་བྱ་སྨིན་གྲོལ་ གྱི་ལམ་ལ་



འཁོད་པས། སངས་རྒྱས་ཀྱི་རྣམ་སྤྲུལ་དངོས་སུ་བྱོན་པ་ཡིན་ཏེ། དེ་ཡང་ལུང་
ལས། གང་གིས་དངོས་སུ་ལུང་བསྟན་པ་དེ་ནི་རྒྱལ་བའི་རྣམ་སྤྲུལ་སྟེ། གང་
གིས་དེ་ལས་དབང་ཐོབ་པ་དང་ཅུང་ཟད་མོས་པ་བྱས་ན་ཡང་། ཚེ་འདིར་
དངོས་གྲུབ་རྣམ་གཉིས་ཐོབ་པར་འགྱུར། ཞེས་སོ། བྱེ་བྲག་ལྔ་བརྒྱ་སྙིགས་
མའི་དུས་འདིར། སྔོན་གྱི་ རྒྱལ་འཕགས་ རིག་འཛིན་སེམས་ དཔའི་ཚོགས་
རྣམས། གདུལ་བྱ་རང་རང་གི་སྤྱོད་ཚུལ་དང་བསྟུན་ནས་ཐེག་པ་སྣ་ཚོགས་
ཀྱིས་སྒོ་ནས་གཞན་དོན་ལ་བྱོན་པ་ཡིན་ཏེ། དེ་ཡང་ལུང་ལས། ཁམས་གསུམ་
འགྲོ་དྲུག་སྣང་ངོ་རུ། གང་དང་གང་གིས་འདུལ་བ་ལ། དེ་དང་དེ་རུ་སྐུ་སྤྲུལ་
ནས། སྦས་པའི་ཚུལ་གྱི་འགྲོ་དོན་མཛད། གང་འཐད་ཐེག་པ་དེ་ལ་བསྟན།
ཞེས་གསུངས་ པ་ དང༌། ཌཀྐི་ མཁའ་འགྲོའི་མགུར་ལས་ཀྱང་། གང་ཞིག་
གཡུང་དྲུང་ སེམས་ དཔའ་ ཞེས། དེ་ ཉིད་ སློབ་ དཔོན་ ཐུགས་ བཟུང་ ནས།
སེམས་ཅན་ཕན་གདག་དམིགས་ནས་ནི། ཐ་མལ་པ་ཡི་གཟུགས་སུ་གནས།
ཞེས་གསུངས་པས། བཀའ་བརྒྱུད་བླ་མ་འདི་རྣམས་ནི། བདེ་བར་གཤེགས་
པའི་རྣམ་སྤྲུལ་འགྲོ་དོན་ལ་བྱོན་པ་ཡིན་ཏེ། ཁོང་རྣམས་ཀྱིས་ལམ་ལ་དཀའ་བ་
སྤྱད་ཚུལ། ཉམས་དང་རྟོགས་པ་ཤར་ཚུལ། འགྲོ་དོན་འཕྲིན་ལས་མཛད་
ཚུལ། མདོར་ན་མཛད་སྤྱོད་ཀྱི་ཡོན་ཏན་ཅི་མངའ་བ་ཐམས་ཅད་རྣམ་ཐར་ལོ་
རྒྱུས་ཀྱི་ནང་ནས་བཞུགས་པས། བསྟན་ པའི་ རྗེས་ སུ་ འཇུག་ ཅིང་ སློབ་བུ་
རྣམས་ཀྱིས། ཀུན་གྱིས་བྲི་བ་དང༌། ཉན་པ་དང༌། བཤད་པ་དང་། བཅང་
བ་དང༌། བསམ་པ་དང༌། བསྒྲགས་ཤིང་སྤེལ་བར་བྱ། ཞེས་གསུངས་སོ།
དོན་ལ་བླ་མ་དམ་པ་རྣམས་ཀྱི་མཛད་སྤྱོད་ཡོན་ཏན་དེ་དག་ལ་བསམ་ཞིང་།



ཡིད་ཆེས་མོས་གུས་སྐྱེད་ལ་རྗེས་སུ་འབྲེང་བ་གལ་ཆེའོ། ༧དེ་ཡང་སྤྱིར་གྱི་ཕྱི་
རྒྱུད་ཐམས་ཅད་སྤྲུལ་པའི་སྐུ་ལས་བརྒྱུད་པས་འདུལ་བརྒྱུད། བརྒྱུད་པ་དེའི་
བྱིན་རླབས་ཞུགས་ནས་འགྲོ་བ་ལ་ཕན་ཐོགས་ཆེར་འབྱུང་། ནང་རྒྱུད་ཐམས་
ཐད་རྫོགས་པའི་སྐུ་ལས་བརྒྱུད་པས་སྔགས་བརྒྱུད། རྒྱུད་པ་དེ་ཡི་བྱིན་རླབས་
ཞུགས་ནས་འཁོར་བཟང་ཏིང་ངེ་འཛིན་ལ་དབང་ཐོབ་པ་འབྱུང༌། གསང་
རྒྱུད་ཐམས་ཅད་བོན་གྱི་སྐུ་ལས་བརྒྱུད་པས་སྒོམ་རྒྱུད། བརྒྱུད་པ་དེའི་བྱིན་
རླབས་ཞུགས་ནས་རྟོགས་པ་ཁོང་ནས་ཤར་ཞིང་སྣང་བ་ལ་རང་དབང་ཐོབ་པ་
འབྱུང་། ཞེས་སེམས་ལུང་ལས་གསུངས་ཏེ། འོན་ཀྱང་བརྒྱུད་པ་དེ་གསུམ་གྱི་
ནང་ནས། འདིར་ནི་གསང་རྒྱུད་གཙོར་སྟོན་ཏེ། དེ་ལ་ཡང་བསྟན་པ་བཀའ་
བབས་ཀྱི་བརྒྱུད་པ་དང་། སྙན་རྒྱུད་ཟབ་མོའི་བརྒྱུད་པ་དང་། རྟོགས་ལྡན་
ཉམས་ཀྱི་བརྒྱུད་པ་དང་གསུམ་ཡིན་གསུངས། ༧དེ་ཡི་དང་པོ་ནི་གཏེར་སྟོན་
གྱི་བླ་མ་རྣམས་དང་། བྲུ་ཞུ་སྤ་རྨེ་ལ་ སོགས་བཤད་བརྒྱུད། བཀའ་བརྒྱུད་
དབང་བརྒྱུད་རིམ་པ་ལྟར་བརྒྱུད་པ་ཡིན་ཏེ་སྤྱིར་གཅིག་ གོ། ། གཉིས་པ་
འཕྲུལ་ངག་གི་བསྟན་པ་རིན་པོ་ཆེ་དར་བའི་དུས་ལ་བབ་ནས། སྔོན་གྱི་སངས་
རྒྱས་དང་ སེམས་དཔའ་ཆེན་པོ་རྣམས་ཀྱི། སྦས་ པའི་ཚུལ་ གྱིས་ ལས་ ལྡན་
འགའ་རེ་ལ་མཇལ་ནས། ཚིག་དོན་མ་ལུས་པ་སྙན་ནས་སྙན་དུ་བརྒྱུད་པའི་
བོན་སྡེ་རྣམས་ཡིན་ནོ། གསུམ་པ་ནི་རྗེ་ཀུན་ཏུ་བཟང་པོ་ནས། ལོ་པཎ་མི་
བཞི་བླ་ཆེན་ཡབ་སྲས་ཡན་ཆད་ལ། དགོངས་ཉམས་ཀྱི་བརྒྱུད་པ་དར་རྒྱས་
དང་བཅས་པ་ཟམ་མ་ཆད་པ་ཡོད་ཀྱང་། བར་དུ་རྒྱུ་སེམས་ཅན་གྱི་ལས་དང་
བསོད་ནམས་ཀྱི། རྐྱེན་རྒྱལ་བློན་གདུག་པ་ཅན་དང་བན་བཙུན་གྱིས་འཕྲོ་



མའི་བྱེད་ལས་ཀྱིས་བསྣུབས། ཕྱིས་འབྱུང་འཕེལ་བའི་དུས་ལ་བབས་པས།
གཤེན་གྱེར་རྨ་དབྱིལ། གཉལ་ཁུ་ཚ་བཞོད་ལ་སོགས་པས་གཏེར་ནས་གདན་
དྲངས་པའི་སེམས་ཕྱོགས་རྣམས་ཀྱང་། བཀའ་བརྒྱུད། བཤད་རྒྱུད། དཔེ་
བརྒྱུད་ལྟ་བུར་སོང་ནས། བོན་ཕྱོགས་ཙམ་ལས་མ་གཏོགས་མན་ངག་དགོངས་
ཉམས་ཀྱི་བརྒྱུད་པའི་སྲོལ་མ་ཚུགས་ཏེ། ཐེག་ཆེན་ཉམས་བརྒྱུད་ཀྱི་བཀའ་
ལྡིངས་པ་ལྟ་བུར་གྱུར་པ་ལས། དགོངས་མཛོད་རི་ཁྲོད་པ་ཆེན་པོ་བྱོན་པ་ལ་
བརྟེན་ནས། དར་རྒྱས་སུ་འཕེལ་བ་ལགས་ཏེ། དམ་པ་དེའི་རྣམ་ཐར་ལ་
གསུམ་ཏེ། བླ་མ་དང་། དངོས་དང་། སྲས་བཞིའོ། དང་པོ་ནི་ཞུ་སྐྱིད་སྐྱེ་སེ།
མཁར་བ་ཆེན་པོ་དང༌། རྨེའུ་ལྷ་རི་གཉན་པོ་དང༌། བྲུ་རྗེ་བཙུན་གཡུང་དྲུང་
བླ་ མ་ དང༌། ཞུ་ སྒྲོལ་བ་གཤེན་རྒྱལ་ དང༌། མཚོ་ བཙུན་ནམ་མཁའ་ རྒྱལ་
མཚན་དང་། གཡུ་སྒྲོ་ལེགས་པ་དང༌། རྟོགས་ལྡན་ཏྲེ་སྟོན་གོ་ཆ། རྗེ་བཙུན་
ཁྲོ་ཚང་ལ་སོགས་བརྒྱད་ཡིན་ཏེ། བླ་མ་དེ་རྣམས་ཀྱང་བདེ་བར་གཤེགས་པའི་
རྣམ་སྤྲུལ་འགྲོ་དོན་ལ་བྱོན་པའོ། ། གཉིས་པ་དམ་པ་དངོས་ཀྱི་རྣམ་ཐར་ལ་
དྲུག་སྟེ། དང་པོ་སྐུའི་འཁྲུངས་ལུགས། ལམ་ལ་དཀའ་བ་སྤྱད་ཚུལ། གཞན་
དོན་ཤེས་རྒྱུད་བཀྲོལ་ཚུལ། དབྱིངས་སུ་མྱ་ངན་འདས་ཚུལ། རྗེས་འཇུག་
བཀའ་བབས་གྲོལ་ཚུལ། མ་འོངས་ལུང་ནས་ཟིན་ཚུལ་ལོ། ༧དང་པོ་སྐུའི་
འཁྲུངས་ལུགས་ནི། ཡུལ་གཡས་རུ་ཤངས་ཀྱི་གུར་ཞོགས་སུ། ཡབ་རྨེའུ་ཤག་
བསྟན་དང༌། ཡུམ་རྡོ་རྗེ་མཚོ་གཉིས་ལ་སྲས་བཞི་ཡོད་པའི་གཅེན་པོ་ཡིན་སྐད།
དེ་ཡང་སྔོན་སྦྱངས་ཀྱི་ལས་འཕྲོ་བཟང་པོས། ཆུང་ནས་མི་དགེ་དངོས་སྣང་གི་
དྲི་མ་རང་བཞིན་གྱི་བྲལ་བར་བཞུགས་ཀྱང་། ཡབ་ཡུམ་སྐུ་དབང་ཆེ་བས་བཅོ་



བརྒྱད་པ་ལ་ཁྱིམ་ཕུབ་ སྟེ། མི་ཆོས་ པ་ལ་ ཡིད་ཕྱུང་ནས། མཛེ་བརྫུས་ལ་
སོགས་བྲོས་ཐབས་དུ་མས། བཙུན་མོ་དང་བྲལ་ནས་གཅིག་བུར་ཐོན་པ་ནི་
དང་པོའོ། ། གཉིས་པ་ལམ་ལ་དཀའ་བ་སྤྱད་ཚུལ་ནི། དེ་ནས་ནོར་རྫས་
འགའ་རེ་ཁྱེར་ནས་བླ་མ་ཞུ་སྐྱེ་སེའི་དྲུང་དུ། སྔགས་ སེམས་ཀྱི་བོན་མང་དུ་
ཞུས་ཤིང་ཐུགས་སྦྱོངས་མཛད། དེ་དུས་བླ་མའི་ཞལ་ནས་ང་བས་བློ་རྩལ་ཆེ་
ཞིང་བཤད་མཁས་པ། བྲུ་གཡུང་དྲུང་བླ་མ་དང་། ཞུ་སྒྲོལ་བ་གཤེན་རྒྱལ་
གཉིས་ལ་བློ་སྦྱོངས་ཤིག་གསུངས་ནས། བྲུ་ཞུ་གཉིས་ལ་གབ་པ་དང་སེམས་
ཕྲན་ གྱི་ བོན་ རྣམས་ གསན་ ཞིང་། གཉིས་ བར་ ནས་ སྔགས་ ཀྱི་ ཕྱག་ ལེན་
བསླབས། དེ་ནས་ཁོང་གཉིས་དང་བསྡེབས་ནས། ཉང་སྟོད་སྟག་པ་ཁ་ཆེ་ལ་
ཚད་མ་ གསན་དུས། བསམ་གཞིགས་མང་ དུ་ བཀྱེ་པས། ཁོང་ གཉིས་ནི་
གདན་ས་བསྐྱང་ཞིང༌། བཀའ་བཤད་འཛུག་པར་འདུག ང་ལ་ནི་དེས་ཀྱང་
མི་ཕན། དོན་ཉམས་སུ་ལེན་པའི་དགེ་སྦྱོར་ཞིག་དགོས་པར་འདུག་བསམ་
ནས། སློབ་དཔོན་བྲུ་ཞུ་གཉིས་ལས་དབང་འགའ་ཞིག་དང་། དགེ་བསྙེན་གྱི་
སྡོམ་པ་ཞུས་ནས། མཚན་ཡང་གཡུང་དྲུང་རྒྱལ་པོར་བཏགས་སོ། དེ་ནས་
ཤངས་ཀྱི་བྲག་དཀར་པོ་ལ་བྱོན་ནས། ཏྲེ་སྟོན་གོ་ཆ་དང༌། རྗེ་བཙུན་ཁྲོ་ཚང་
གཉིས་ཀྱི་ཞལ་གདམས་དང་། ཐུགས་རྟོལ་གྱི་གདམས་པ་ལ་གཟིགས་རྟོགས་
དང༌། ཉམས་ལེན་ལོ་འགར་ནན་ སྒོམ་མང་དུ་མཛད་ པས། ཉམས་ ཐོད་
བརྒལ་ཤར་ནས། རྟོགས་པ་སྣ་འགའ་ཤར་རོ། དེའི་དུས་ཁོང་གི་ཐུགས་ལ།
ང་ལ་ལྟ་དགོངས་ཁྱད་པར་ཅན་འདི་འདྲ་ཡོད་པ་ལས། རྟེན་བཙུན་པ་ཞིག་
བྱས་ན་འགྲོ་བ་ལ་ཕན་ཐོགས་ཆེ་བར་འདུག་བསམ་ནས། བུར་ཐང་གཉིས་



ཁྱེར་ནས་དབུས་སུ་ཕྱིན་ཏེ། སློབ་དཔོན་ཇོ་གཡུང་ལ་ཞུས་པས། སློབ་དཔོན་
གྱི་ཞལ་ནས། སྤྱིར་མི་བྱ་བ་འདི་དར་གྲགས་ལ་སྐྱོ་སྐྱེན། དེའི་ནང་ནས་ཁྱེད་
གཙང་པ་ཁ་དད་ཆེ་ལ་གཏིང་དད་ཆུང་བས། ཁྱེད་ལ་བཙུན་པ་མི་ཡོང་གི་ཕྱིར་
ལ་སོང་གསུངས་སྐད། ཞུ་ནན་མང་དུ་བསྐྱེད་པས། འོ་ན་མཁན་པོ་དབེན་པ་
ལ་བཞུགས་ པས། གདན་དྲོངས་ གསུངས་ནས། མཁན་པོའི་སྤྱན་དུ་ཕྱིན་
པས། དེ་ནུབ་མཁན་པོའི་ཞལ་ནས། ཉེ་གནས་ལ་མདང་རྨི་ལམ་བཟང་བས།
དེ་རིང་སུ་ཡོང་ཡང་ང་དང་སྤྱོད་ཅིག་གསུངས་པ་ལ། ཁོང་བྱོན་ནས་ཉེ་གནས་
ཀྱིས་ཞུ་དོན་ཕུལ་ཞིང་ སྤྲད། མཚམས་ གསེང་ནས་བྱོན་ཏེ། མཁན་སློབ་
གཉིས་མཇལ་བའི་དུས། སློབ་དཔོན་གྱི་ཞལ་ནས། ཁྱེད་ཀྱིས་མཚམས་ལ་རྒྱུ་
མཚན་མི་འདུག ཞག་རེ་ལ་ ཨང་ གསུངས་ པས། མཁན་པོའི་ཞལ་ ནས།
ཁྱེད་ཀྱིས་མ་གཟིགས་སམ། ཁོང་ནི་འདུལ་བརྒྱུད་འཛིན་པའི་སྐྱེས་བུ་ཞིག་
འོང་བར་གདའ་འོ་གསུངས། སློབ་དཔོན་གྱི་ཞལ་ནས། ཁྱེད་ཀྱིས་དེའི་དོན་
རྟགས་ཤིག་བདག་ལ་ཤོད་གསུངས་པས། བདག་གི་རྨི་ལམ་ན་མདང་སྒོ་ཁར་
ལྗོན་ཤིང་སོ་མ་ཞིག་སྐྱེས་འདུག་པས། གནས་ཁང་བས་མཐོ་ཞིང་ལོ་འབྲས་མེ་
ཏོག་རྒྱས་ པ་རྨིས་པས། འདུལ་ བརྒྱུད་འཛིན་ཞིང་ བསྟན་ པ་ རྒྱས་ པ་ཞིག་
འབྱུང་བར་གདའ་གསུངས་པས། ཕྱིས་དོན་ཐོག་ཏུ་གྱུར་ནས་བསྟན་པའི་སྲོལ་
བཟུང་བར་གདའ་འོ། དེའི་དུས་སུ་དགུང་ལོ་ཉི་ཤུ་རྩ་བཞི་ལ་རབ་ཏུ་བྱུང༌།
མཚན་བྲུ་ཞུ་གཉིས་ཀྱིས་བཏགས་པ་མ་སྤོས་སོ། སླེ་བ་པ་ཡང་ཟེར། དར་ཡུལ་བ་
ཡང་ཟེར། དེ་ནས་མཁན་པོས་ལུང་བསྟན་ནས། གཙང་དུ་རི་ཁྲོད་འགྲིམས་
ལ་སྒོམ་སྒྲུབ་མཐར་ཐོན་ཅིག་གསུངས་པ་ལྟར། ཡར་བྱོན་ ནས་ གཡས་ རུ་
ན་



དཀར་པོའི་བྲག་ ལ་ སོགས་པའི་ རི་ཁྲོད་འགྲིམས་ཞིང་། ཐེ་ཚོམ་གྱི་མཐའ་
རྣམས་བཅད་ཅིང་ཉམས་ལེན་མཛད་ པས། ཉམས་རྟོགས་དབྱེར་མེད་དུ་
འདྲེས་ཤིང་། འཁྲུལ་སྣང་བོན་ཉིད་དུ་གྲོལ་ལོ། དེ་ལྟར་དམ་པ་དེ་ལ་བཀའ་
བབས་ཤིང་། བཀའ་དྲིན་ཆེ་བའི་བླ་མ་བརྒྱད་ཡོད་དེ། ཤེས་རྒྱུད་སྦྱོང་ཞིང་
སྔགས་སེམས་ལ་བཀའ་དྲིན་ཆེ་བ། ཞུ་སྐྱེ་སེ་ཆེན་པོ་དང༌། རྨེའུ་ལྷ་རི་གཉན་པོ་
གཉིས། ལམ་སྒོར་གཞུག་ཅིང་བཤད་པ་དང་། དབང་དང་བཀའ་ལ་བཀའ་
དྲིན་ཆེ་བ། ཞུ་སྒྲོལ་བ་དང་བྲུ་རྗེ་བཙུན་གཡུང་དྲུང་བླ་མ་གཉིས། སྲུང་སྡོམ་
འདུལ་བ་ལ་བཀའ་དྲིན་ཆེ་བ་མཁན་དར་ཡུལ་བ་སློབ་ཇོ་གཡུང་གཉིས། ཞལ་མ་
མཇལ་ཡང་བྱིན་རླབས་ཞུགས་ཅིང་སྙན་རྒྱུད་ཞལ་གདམས་ལ་བཀའ་དྲིན་ཆེ་བ།
ཏྲེ་སྟོན་གོ་ཆ་དང་ཁྲོ་ཚང་འབྲུག་ལྷ་གཉིས་ཏེ་བརྒྱད་དམ་དྲུག་གོ། དེ་དག་གི་
ཞབས་ལ་ གཏུགས་ པས། རྒྱུ་འབྲས་ཀྱི་བོན་ ཐམས་ ཅད་ ལ་བློ་སྦྱངས་ ཤིང་
ཉམས་ལེན་མཛད་པས། ཉམས་རྟོགས་ཁྱད་པར་ཅན་ཐུགས་ལ་འཁྲུངས་ཏེ།
དེ་ཡང་ལྷ་ ཕུ་སྐྱོར་མོ་ལུང་དུ་རྣམ་དག་སྲས་ཡུམ་གཙོ་འཁོར་དང་བཅས་པའི་
ཞལ་གཟིགས་པ་དང་། ས་ཐམས་ཅད་དུས་གཅིག་ལ་ནོན་ནས་ནམ་མཁའ་ལ་
གོམ་པ་འདོར་ཞིང་། རི་བྲག་ལ་ ཐོགས་ཆགས་མེད་པར་གཤེགས་ པ་དང་།
རྡོ་སྲན་འཇིམ་པ་ལྟར་གྱུར་ཏེ། རྡོ་རྗེའི་བྲག་ཡང་ཐལ་མོར་ཕྱག་རྗེས་ཞབས་
རྗེས་ལམ་ མེ་ བཞག་ པ་ ལགས་སོ། གཞན་ཡང་གྲུབ་རྟགས་དང་རྫུ་འཕྲུལ།
གསལ་སྣང་གི་ཡོན་ཏན་དུ་མ་ལ་མངའ་བསྙེམས། སྒོམ་སྒྲུབ་ཀྱི་སྲོལ་བཙུགས།
ཐེག་ཆེན་གྱི་བསྟན་པ་དར་རྒྱས་སུ་སྤེལ་བ་ལགས་སོ། ༧གསུམ་པ་གཞན་དོན་
ཤེས་རྒྱུད་གྲོལ་ཚུལ་ནི། དེ་ལྟར་དམ་པ་དེ་ཤངས་ཀྱི་སློབ་དཔོན་ཅན་དུ་ཕྱག་



ཕེབས་པའི་དུས། འཁོར་དང་ཡོན་བདག་བུ་སློབ་མང་དུ་འདུས་ཏེ། ཁྱད་
པར་ཐུགས་ཀྱི་སྲས་བཞི། ལྕམ་གཉིས། གཅུང་བརྒྱད་ལ་སོགས་ཏེ། སྤྱིར་གྱི་
ལྟ་སྒོམ་གཉིས་འཛིན་དང་མ་བྲལ་བའི། རྟོག་ལྡན་སྒོམ་ཆེན་གྱི་འཁོར་དང་།
བསྙེན་སྒྲུབ་ མཐའ་ རུ་ ཕྱིན་ པའི་ གསང་ སྔགས་ སྒྲུབ་ པ་ པོའི་ འཁོར་ དང་།
འདུལ་ཁྲིམས་སྤངས་རྟོགས་མཐའ་རུ་ཕྱིན་པའི་རྣམ་དག་བཙུན་པའི་འཁོར་
དང༌། ཐུགས་སེམས་བསྐྱེད་སྨོན་འཇུག་དང་ལྡན་པའི་སྡུག་ཕོངས་དམན་པའི་
འཁོར་དང་སྡེ་བཞིར་འདུས་སོ། གཞན་ཡང་ཉིད་ཀྱིས་མཛད་པའི་རྗེས་བཞག་
གདམས་དོན་ཀྱང་། སྒོམ་རིམ་ཆེ་འབྲིང་ཆུང་གསུམ། གེགས་སེལ་གཅོད་
དང་སྤྱིར་གདམས་པ། བཀའ་འཁོར་ཚིག་བཞི་པ། སེམས་ལ་གྲོས་འདེབས་
ལ་སོགས་ མང་དུ་མཛད་དོ། གཞན་ཡང་སྐུ་ཆེ་བའི་ཡོན་ཏན་མཛད་པའི་
འཕྲིན་ལས་ སོགས། མཛད་སྤྱོད་རྣམ་ཐར་དུ་མའི་སྒོ་ནས་མཛད་པ་རྣམས།
རྣམ་ཐར་རྒྱས་པ་ལས་ཤེས་སོ། ༧བཞི་པ་དབྱིངས་སུ་མྱ་ངན་འདས་ཚུལ་ནི།
དགུང་ལོ་ལྔ་བཅུ་རྩ་དགུ་བཞེས་ནས། དངོས་སྣང་འགྲོ་དོན་ཐ་མ། ཁྲོ་ཚང་
རྒྱལ་མཚན་གྱིས་ཁམས་ཆེན་རབ་གནས་ལ། བྱང་འདམ་དུ་གདན་དྲངས་པའི་
དུས་སུ། འཁོར་རྣམས་ལ་ད་རེས་ང་འགྲོ་མི་འཐད་དེ་ཐེངས་གསུམ་གསུངས་
སྐད། དབྱར་ཞིག་བཤད་ཁྲིད་དང་རབ་བྱུང་མང་དུ་མཛད་པས། མ་དག་
པའི་སྣང་བ་ལོག་ཏུ་བྱུང་ནས། ཁྲོ་ཚང་བསྟན་པའི་ཇོ་མོས་གདའ་མངར་གྱི་
གསོལ་ཟས་དྲངས་དུས། བླ་མའི་ཞལ་ནས་ང་འདི་འཐུང་པ་མི་འཐད་དེ་
ཐེངས་གསུམ་གསུངས་པས། གསོལ་ཞུས་པས། བན་དེའི་ཆགས་སྡང་བྱུང་
བའི་དུས། ཟས་ཀྱི་རོ་སྙོམས་དེ་ལ་གྱིས་གསུངས་སྐད། ཞོ་མང་པོ་མར་དང་



སྦྱར་ནས་ གསོལ་ བ་ དྲངས། དེ་ནས་ ང་ འགྲོ་དགོས་ རིངས་པར་ ཡོད་ པས།
གདམས་པའི་མཇུག་རྣམས་བསྡུས་ཤིག་གསུངས་ནས། སྙིང་དྲུང་བོན་གནས་
སུ་གཤེགས་ཏེ། ཕེབས་པའི་དུས་སུ་སྤང་ཐོག་ཅིག་ཏུ། མི་ང་ཡི་འཚེར་ས་
འདི་རུ་འདེབས་གསུངས་ནས་ ཐོ་གཅིག་བཙུགས་གདའ་སྐད། ཆིབས་རྒྱུག་
ཐེངས་གསུམ་མཛད་ནས། བོན་ཉིད་དཀྱུས་ཐག་ཆོད་དོ། འཁོར་བའི་ཕྲེང་
ཐག་ཆོད་དོ། བར་དོའི་འཁྲུལ་ཐག་ཆོད་དོ་གསུངས་སྐད། དེ་ནས་དགུང་
ཞག་བཅུ་བསྙུངས་པའི་ཐ་མ། མེ་ཕོ་བྱི་བའི་ལོ། དགུན་ཟླ་འབྲིང་པོའི་ཚེས་
བཞིའི་ཐོ་རངས་སྐྱ་རེངས་ཤར་ཙམ་ནས། སྒྲ་འོད་ཟེར་གསུམ་དུ་བྱུང་ནས།
དབྱིངས་སུ་མྱ་ངན་ལས་འདས་པ་ལགས་སོ། ༧/ལྔ་པ་རྗེས་བཞག་བསྟན་པ་
སྤེལ་ཚུལ་ནི། སྤྱིར་གྱི་གདུལ་བྱ་དང་བུ་སློབ་བསམ་གྱི་མི་ཁྱབ་པ་ཞིག་འཕེལ་ན་
ཡང༌། ཁྱད་ པར་ དུ་འཕགས་ པའི་ ལས་ ཅན་ འགྲོ་ བ་ ལ་ ཕན་ ཐོགས་ པ་ ནི།
བཀའ་བབས་ ཐུགས་ ཀྱི་ སྲས་ བཞི། ལྕམ་ གཉིས་ གཅུང་བརྒྱད། ཐ་ཆུང་
གཉིས་སོ། དེ་ལ་ཐུགས་སྲས་བཞི་ནི། ནུབ་ཏུ་གཉལ་སྐྱེ་མེད་དྲང་སོང་ལ།
སྤྱོད་པ་ཆགས་མེད་ཀྱི་བཀའ་བབས། ཤར་དུ་བཞག་སྒོམ་ཆེན་འབར་བ་ལ།
རྟོགས་པ་ལྷུན་གྲུབ་ཀྱི་བཀའ་བབས། བྱང་དུ་ཕོ་སྒོམ་ཞིག་པོ་ལ། ཏིང་ངེ་
འཛིན་སྒོམ་པའི་བཀའ་བབས། ལྷོ་རུ་ཡར་འབྲོག་མེ་སྟོན་ལ། ཚིག་དོན་སྒྱུ་མ་
ལ་དབང་བའི་བཀའ་བབས་སོ། ལྕམ་གཉིས་ནི་འོ་ཡུག་སྒོ་ལུང་གི་ཇོ་མོ་རྒྱལ་མོ་
དང་། འོ་ཡུག་གི་བཙུན་མ་དར་སྒྲོན་གཉིས་སོ། གཅུང་བརྒྱད་ནི། ལྷ་ཕུ་
ཁོང་ལམ་གྱི་རྒྱ་ཡེ་ཤེས་སྙིང་པོ། སྟོད་ལུང་གི་སྟག་ལོ་འདུལ་བ། གྲམ་གྱི་འུ་
སངས་སྒོམ་དཀར། ལང་འགྲོའི་ཇོ་གཤེན། ལྷ་ཕུ་ལྷ་སྟེངས་ཀྱི་ཅོག་ལྷ་ཇོ་དད།
-



ཤངས་ཀྱི་མཁན་པོ་ཚུལ་ཁྲིམས་འོད་ཟེར། རྒྱང་རོའི་སྟོན་པ་གྲུབ་པ། རྫིང་མོ་
ཆེའི་དམ་པ་ཕོ་བཙུན་དང་བརྒྱད་དོ། ཐ་ཆུང་གཉིས་ནི་རྫོང་མོ་ཆེའི་གནས་
རྟེན་ཇོ་སོགས་དང༌། ལྷ་བུ་སྤྲ་བ་ལུང་གི་ཏོར་རྫིང་《སྟེང་》ཇོ་སྲས་གཉིས་སོ།
དེ་ལ་སོགས་གྲུབ་པ་ཐོབ་པ་ལྔ་བཅུ་རྩ་བརྒྱད། སྤྱིར་གྱི་རི་ཁྲོད་འགྲིམ་ཞིང་ཕྱག་
ཕྱིར་འབྲེང་བ་གསུམ་བརྒྱ་ཙམ་རེ་བྱུང་ངོ༌། རི་ཁྲོད་ཉམས་ལེན་པ་ཐམས་ཅད་
དེ་ནས་དར་ཞིང་། བསྟན་པའི་སྒྲོན་མེའི་རྒྱུར་གྱུར་པས། རྗེས་འཇུག་རྣམས་
ལ་ཤིན་ཏུ་བཀའ་དྲིན་ཆེ་བ་ལགས་སོ། ། བུ་སློབ་དེ་རྣམས་ཀྱི་ནང་ནས་ཀྱང་།
ཁྱད་པར་འཕགས་པའི་ལས་ཅན་འགྲོ་བ་ལ་ཕན་ཐོགས་ཤིང་། བསྟན་པའི་
སྒྲོན་མེ་ལྟ་བུར་གྱུར་པ་ནི། སྒོམ་འབར་དང༌། ཡར་མེ་བ་གཉིས་ལགས་སོ།
དྲུག་པ་མ་འོངས་ལུང་བསྟན་ལས་གསུངས་པའི་རྣམ་ཐར་ལས། འདུལ་བ་རྨའི་
གླིང་གྲགས་ལས། གསེར་ཐོག་ལྕེ་འབྱམས་སྤྲུལ་པ་ནི། རྨེའུའི་གདུང་འཛིན་
འདུལ་བའི་མཚན། སྔོན་གྱི་ལས་འཕྲོ་སད་ནས་ནི། ཚུལ་ཁྲིམས་ནོས་ཤིང་
ལུང་བསྟན་འབྱུང༌། མཚོ་གཡུང་གཉིས་ལས་ལུང་བླངས་ནས། ཚུལ་ཁྲིམས་
མཐའ་རུ་རྒྱས་པར་སྤེལ། ཞེས་གསུངས་པ་དང༌། ཡང་འགྲོ་མགོན་གྱི་འཕྲུལ་
ལྡེ་ལས། སད་ནེ་གའུའི་སྤྲུལ་པ་ནི། གཡས་རུ་ཤང་དུ་རྨེའུ་གཡུང་དྲུང་རྒྱལ་
མཚན་གྱི། གནས་ལུགས་དོན་གྱི་དགོངས་པ་ཡིས། བསྟན་པ་བོན་གྱི་སྲོག་
ཤིང་འཛུགས། དེ་ལ་བར་ཆོད་བྱེད་པའི་བདུད། སློབ་མའི་ཚུལ་དུ་བརྫུས་
ནས་འོང་། དེ་རྗེས་རྨེའུའི་བསྟན་པ་མི་རབས་གསུམ་དུ་བསྲུང་། དེ་ནས་
ཕྱིར་མི་ལྡོག་པའོ། ཞེས་དང་། རྐྱང་འཕགས་ཀྱི་གནད་བྱང་དྲུག་ཅུ་པ་ལས།
ཚད་མེད་འོད་ལྡན་ཐུགས་ཀྱིས་སྤྲུལ་པ་ལས། རྨེའུ་སྟོན་དམ་པ་རི་ཁྲོད་ཅེས།



སྐུ་ལུས་ཐུང་ལ་སྤྱན་རྩ་བཀྲ། སྐུ་ཤ་རྗེན་སྨུག་གཟི་མདངས་ཅན། ཀུན་ཏུ་
བཟང་པོའི་ཐུགས་དགོངས་ལྡན། རྗེས་ འབྲེང་ བརྒྱ་རྩ་མངོན་སངས་རྒྱས།
རྒྱུད་འཛིན་བཅུ་ཡིས་འགྲོ་དོན་མཛད། རྒྱུད་པ་དུས་མཐའི་བར་དུ་གནས།
འདི་ཡི་ཞབས་ཀྱི་པད་མོ་ལ་གཏུག་པ་རྣམས། སྐྱེ་བ་གཅིག་གི་མངོན་སངས་
རྒྱས། འབུམ་ཕྲག་ལྔ་ཡི་ཐར་ལམ་ཕྱེད། ཅེས་གསུངས་པས། དེ་ལྟར་བླ་མ་
དམ་པ་དེ་ནི་སེམས་དཔའ་ཆེན་པོ་འགྲོ་དོན་ལ་བྱོན་པས། ལྟ་དགོངས་མཛད་
སྤྱོད་ཀྱི་རྣམ་ཐར། གྲུབ་རྟགས་རྟོགས་པའི་ཤར་ཚུལ་ལས་སོགས། ཡོན་ཏན་
བསམ་ལས་འདས་པ་ཞིག་མངའ་སྟེ། དོན་ལ་གང་ཟག་ཚུར་རོལ་བས་བརྗོད་
པར་མི་ནུས་པ་ལགས་སོ། གསུམ་པ་ཐུགས་ཀྱི་སྲས་བཞིའི་རྣམ་ཐར་བཞི་སྟེ།
དང་པོ་སྐྱེ་མེད་དྲང་སྲོང་དང༌། གཉིས་པ་ཕོ་སྒོམ་རྣམ་ཐར་ལོགས་སུ་ཤེས་ལ།
གསུམ་པ་སྒོམ་འབར་གྱི་རྣམ་ཐར་ལ་གཉིས་ཏེ། དངོས་དང་། སྲས་དྲུག་གི་
འོ། དང་པོ་སྒོམ་འབར་དངོས་ཀྱི་རྣམ་ཐར་ལ། དོན་རྟོགས་ཀྱི་གཙང་པ་སེ་
བོ། དེའི་ཡུལ་ཉང་རོ་རྒྱང་མཁར་བ་ཡིན། གདུང་རུས་བཞག་བོན་པོ་ཡིན།
སྐུ་མཆེད་གསུམ་ཡོད་པའི་བར་པ་ཡིན། ཆུང་ནས་དད་པ་དང་ལྡན་པས། ལྷ་
རྗེ་རྒྱལ་ཚབ་མཚན་གྱིས་བོན་བཤད་པ་ལ་བོན་ཉན་སྐད། དེ་ནས་ཡར་ཆེར་
སྐྱེས་པ་དང་ཚོང་བྱས་རྒྱ་གར་མཐའ་འཁོབ་ཀུན་ཏུ་ཡང་ཕྱིན། རེས་ཞིག་ཞུག་
དཀར་བྱ་བ་དང་གཉིས་ཀྱི་ཚོང་ལ་ཕྱིན་པས་དགྲ་བྱུང་ སྟེ་ སྡུག་པར་བྱུང་ སྟེ།
གཉིས་པོས་དགེ་སྦྱོར་བྱེད་པའི་མནའ་ཐོ་བྱས་ཏེ། དེ་ནས་ཞུག་དཀར་གྱིས་བླ་
མ་རི་ཁྲོད་པ་ལ་སྒོམ་ཞུས། སྒོམ་འབར་ཡང་ཚོང་ལ་ཕྱིན་པས། དུང་འཕྲེང་
ལྔ་བཅུ་ཙམ་ཁུགས་ཏེ། དེ་འཚོང་དུ་ཕྱིན་པས། དེ་དུས་རྗེ་བཙུན་དམ་པ་སྐྱི་



་
མཁར་དུ། བླ་མ་སྐྱེ་སེ་ཆེན་པོ་ལ་མཇལ་ནས། གཤེགས་ཀྱིན་འདུག་པས།
དེ་དུས་གཙང་པ་ལ་ངེས་འབྱུང་གི་དད་པ་སྐྱེས་ཏེ། དམ་པ་ལགས་ང་ཡང་དམ་
པའི་དྲུང་དུ་འགྲོ་ཞུས་པས། དམ་པའི་ཞལ་ནས། རྒྱགས་ཅི་ཡོད་གྲབས་གྱིས་
གསུངས། འདི་ཀ་ལྟར་འགྲོ་བྱས་ནས་ཕྱིན་པས། ཉང་ཆུའི་འགྲམ་དུ་སླེབས་
པ་དང་སྐྱོ་ཤས་དྲག་པོ་སྐྱེས་ནས། ཏོག་མ་དང་སྦ་ཡི་ཕུ་ལུ་ཆུ་ལ་བསྐྱུར་ཏེ།
ཁྱོད་དེ་ནས་མར་སོང་། ང་ཡར་འགྲོ། འུ་བུ་གཉིས་ཀྱི་འགྲོགས་ཡུན་དེ་རིང་
བ་ཡིན་གསུངས་སྐད། དེ་ནས་འོ་ཡུག་ཡོན་པོར་དམ་པའི་ཞབས་ཏོག་བྱས་
ཅིང་སྒོམ་ཞུས་པས་ངོ་མཚར་བ་ཞིག་བྱུང་ངོ༌། དེ་དུས་ ཐམས་ ཅད་བསོད་
སྙོམས་ལ་སོང་། གཙང་པས་ཀྱང་འགྲོ་བར་ཞུས་ནས་ཕྱིན་པས། དེ་དུས་དགེ་
སྦྱོར་སྔར་ནས་འདྲ་བ་གཅིག་མ་བྱུང༌། བསོད་སྙོམས་བོར་ནས་དམ་པའི་དྲུང་
དུ་ཕྱིན་ཏེ། ངའི་དགེ་སྦྱོར་མ་བྱུང་ཞུས་པས། བསོད་སྙོམས་ཀྱིས་ལན་པ་ཡིན་
གསུངས། འོ་ན་ཁ་སང་དུ་དེ་སྐད་མི་གསུངས་པ་བྱས་ནས་ཁྲོས་པས། དམ་
པའི་ཞལ་ནས་གདམས་ངག་བྱས་ པས་ཆོག་གསུངས་ནས། གདམས་ངག་
འགའ་ ཟུང་ མཛད་ པས་ མ་ བྱུང༌། ཡང་ མཐར་ ཐུག་ བཞི་ ལ་ སོགས་ པའི་
གདམས་ངག་མཛད་པས་ཀྱང་མ་བྱུང༌། དེར་སྒོམ་འབར་གྱི་ཞལ་ནས། ཡོ་
བྱད་ཅན་ཚོ་ཚོགས་འཁོར་བྱེད། ཚོགས་འཁོར་བྱ་རུ་ཡོ་བྱད་མེད། ལྟ་ སྒོམ་
ཅན་རྣམས་ཉམས་མྱོང་སྐྱོང་། ཉམས་མྱོང་སྐྱོང་དུ་དགེ་སྦྱོར་མེད་བྱས་པས།
སྒོམ་འབར་གྱི་སྡུག་གླུ་བྱ་བར་གྲགས་སོ། དེ་དུས་ཡེ་མེད་པ་མ་ཡིན་ཏེ། སྤྲིན་
བར་གྱི་ཉི་མ་ལྟ་བུ་ཞིག་ཡོད་སྐད། དེ་ལྟར་ལོ་གསུམ་ཀྲམ་ཀྲེམ་དེ་ཀ་ལ་བསྡད་
དོ། དེ་ནས་སྟོན་ཁ་ཞིག་ན་ཐམས་ཅད་གྱེས་པའི་དུས་སུ། དམ་པ་ལ་དབང་
12



བསྐུར་ཞིག་ཞུས་པས། བུམ་པ་མགོ་ཐོག་ཏུ་བཞག་སྟེ། སྒོམ་འབར་ཁྱོད་སྡུག་
སྐད་དེ་ཀ་ཆེ་བ་ཞིག་ཡིན་ན་ད་གཡའ་དང་གཟུང་འཛིན་གྱི་རྣམ་པར་རྟོག་པ་
ལྡིབས་ཀྱིས་ནུབ་དགོས་པ་ཞིག་ཡིན་ནོ། བདག་ཏུ་འཛིན་པ་འདུག་གམ་མི་
འདུག་ལྟོས་ཤིག་གསུངས་སོ། དེ་དུས་དགེ་སྦྱོར་ལྷག་གིས་བྱུང་སྐད། ཡང་
རེས་ཤིག་དབུས་སུ་རྒྱགས་འཚོལ་དུ་ཕྱིན་ཏེ། མཚོ་སྨད་ལྷ་ཁང་དུ་གཡོག་པོ་ལོ་
འགའ་མཛད་ནས། ཡར་ལ་བྱོན་བླ་མའི་དྲུང་དུ་སླེབས་པ་དང་། བླ་མ་དྲིན་
ཆེ་ཡང་ཆེ་སྟེ་དགེ་སྦྱོར་དང་སྤྲད། ཆུང་ཡང་ཆུང་སྟེ་གཏོར་མ་ཟ་རུ་བཅུག་ནས་
དགེ་སྦྱོར་སྐྱོང་དུ་འཇུག་ཐང་པ་ལ། དེ་ལྟར་མ་བྱས་པས་ད་ང་ཡི་དགེ་སྦྱོར་
ཤོར་ནས་མེད་གསུངས་ནས་བཤུམས་པས། རྗེ་བཙུན་གྱི་ཞལ་ནས་བུ་དགེ་
སྦྱོར་སྟོར་ བ་ བཙལ་ བའི་ གདམས་ པ་ ཡོད། གབ་ པ་ མངོན་ དུ་ བྱུང་ བའི་
གདམས་པ་ཡོད། འཐས་པ་བཤིགས་པའི་གདམས་པ་ཡོད། བྱེར་བ་སྡུད་
པའི་གདམས་པ་ཡོད། ཡིད་མ་ཆེས་ན་ངེས་ཤེས་སྐྱེད་པའི་གདམས་པ་ཡོད།
གསུངས་ནས་ཞག་འགར་གསུང་གླེང་བགྱིས། དེ་ནས་ཉིན་གཅིག་འདི་ནས་
ཡར་ལ་འདོང་དང་གསུངས་ནས། ན་ཆུ་ལྡབ་ལྡིབ་ཡོད་པ་གཅིག་ཏུ་ཁྲིད་ནས།
འབར་བ་ཁྱོད་གཞོན་ཙམ་ན་ཉམས་ཤེད་ཚེ་སྐད་པས། འདི་ལ་མཆོངས་རྒྱུག་
ཅིག་ཐོང་དང་གསུངས་ པ་ལ། འབར་བས་དེ་ལྟར་བགྱིས་པས་འདྲེད་ནས།
འགྱེལ་ཏེ་ལུས་ཤིན་ཏུ་དྲག་པར་བརྡབས་སོ། དེ་དུས་དགེ་སྦྱོར་ལྷག་གིས་བྱུང་
སྟེ། ངུ་དགོད་འཕྲོ་མ་ཆད་པ་བྱུང༌། དམ་པའི་ཞལ་ནས་དགེ་སྦྱོར་འཐས་པ་
བཤིགས་པའམ། སྟོར་བ་ འཚོལ་ ན་ དེ་ ཙུག་ བྱེད་ པ་ ཡིན། སེ་ཐུང་ པས་
གདམས་ངག་དེ་འདྲ་ཤེས་པ་ཡིན་གསུངས་སོ། དེ་ཚུན་ཆད་ལ་དགེ་སྦྱོར་རྒྱུན་
13



དུ་བྱུང་སྐད། དེ་ནས་དམ་པའི་ཞལ་ནས། ཁྱོད་རང་ང་མ་ཤི་བར་ལ་འདིར་
སྡོད། ང་ཤི་ནས་སྙི་མོ་ཕག་ཕུར་ཁྱུང་པོ་བོན་པོའི་དགོན་པ་འབུལ་བར་འདུག
དེར་སོང་དང་ཁྱོད་ཀྱིས་འགྲོ་བ་ལ་ཕན་ཐོགས་པ་འདུག་གིས་གསུངས་སྐད།
དེ་ལྟར་རང་ལ་དགེ་སྦྱོར་གྱི་གགས་དང་སྐྱོན་མང་དུ་བྱུང་བས། གཞན་གྱི་དགེ་
སྦྱོར་ལ་སྐྱོན་བྱུང་ན། འཆོས་པ་ལ་མཁས་པ་ལགས་སོ། ཕྱིས་བླ་མ་འདས་
ནས་ཕ་གཡུང་རྡོར་གྱིས་ བཏེག་ སྟེ། སྙི་མོ་ཤ་སྙིའི་ དགོན་ པ་དང༌། ཇོ་མོ་
གངས་ལ་སོགས་པའི་དབེན་གནས་མཐའ་དག་ཏུ། ཐུགས་དམ་ཆུ་བོའི་རྒྱུན་
བཞིན་མཛད་པས། ཉམས་རྟོགས་མངོན་དུ་གྱུར་ཞིང་མངོན་པར་ཤེས་པ་དུ་
མ་དང་ལྡན་ཏེ། དེ་ཡང་གཡུང་རྡོར་གྱིས་མཇལ་དུ་འོངས་དུས། གཡུང་རྡོར་
སེར་སྣ་སྤོགས་ཀྱིས་ནོར་མི་རྙེད། མི་འགྲུབ་པའི་བསམ་པ་མ་མང་བར་གཉིད་
ལོག་གསུང་པ་དང༌། ཡང་ར་མངས་སུ་བཞུགས་དུས་འུ་ཅག་གི་ཡུལ་ཕྱོགས་
འདིར། ཡུལ་བཏོན་པའི་ཀུ་ཅོ་ཆེན་པོ་ཞིག་བྱུང་གི་ལྟོས་དང་གསུངས་པས།
བལྟས་པས་སྤྲང་པོ་ཞིག་གིས་ཤིག་ལ་བྱེ་སྤྲུགས་བྱེད་པ་མཐོང་སྟེ། པྲ་མོ་ཧའི་སྒྲ་
ཐོས་པས་སྒྲའི་མངོན་པར་ཤེས་པ་ལགས། ཐུགས་ཤེས་ལ་ཉམས་ང་མེད་པ་
དང་། ཡང་ཕག་ཟེར་བཞུགས་དུས་ཀླུ་མོ་ཞིག་གིས་གདམས་ངག་དངོས་སུ་
ཉན་པ་དང་། ཡང་གདོང་ཆུང་དུ་བཞུགས་དུས། བཙན་གྱི་རྟ་པོ་ཞིག་ཡར་
འགྲོ་མར་འགྲོ་བྱེད་དུས། སློབ་དཔོན་ཕྱོགས་སུ་ཐལ་མོ་བཟུར་ནས་འགྲོ་བ་
དང་། ཆུ་མ་ཕུག་གི་བཙན་དམ་ལ་བཏགས་ནས་ཅི་དགོས་ཉན་པ་ལ་སོགས།
མི་མ་ཡིན་དམ་ལ་བཏགས་པའི་ལོ་རྒྱུས་ཀྱང་མང་ངོ༌། གཞན་ཡང་ཟས་ནོར་ལ་
སོགས་འབུལ་བ་ཅི་བྱུང་ཡང་། ལོང་སྤྲང་དང་མ་ནུས་པ་ཁོ་ན་ལ་ སྟེར་རོ།



སྤྱོད་པ་ཡང་རིང་པོ་མི་མཛད་དེ། གདན་སེར་པོའི་ཁ་ལ་མི་བཞུགས་ཤིང་།
རབ་ཏུ་བྱུང་པ་ལ་བཀུར་ཆ་ཆེ་སྐད་དོན་ལ་བླ་མ་དེ་ནི་སྔགས་པའི་ཆ་ལུགས་ལ།
སྡོམ་པ་གསུམ་གྱི་བརྒྱན་པར་གདའོ། དེ་ལྟར་མཛད་སྤྱོད་གཤིས་འབྱུང་གི་
རྣམ་ཐར་དུ་མ་ཞིག་མངའ་སྟེ། རྣམ་ཐར་རྒྱས་པར་གསལ་ལོ། ཐ་མ་སྐུ་ཚེ་
ཡང་མཐའ་རུ་ཕྱིན་ནས། དགུང་ལོ་བདུན་ཅུ་རྩ་བདུན་པ་ལ། མི་རྟག་འདའ་
བའི་ཚུལ་བསྟན་ཏེ། ཞལ་ནས་ཀྱང༌། ན་ཚ་ལུས་ཉམས་ལ། རྣམ་ རྟོག་
སེམས་ཀྱི་ཉམས་ཡིན། ན་ཚ་ཟུག་གཟེར་ལ་ རང་བཞིན་མེད། སྤྲོས་བྲལ་
སེམས་ལ་འཆི་རྒྱུ་མེད། ང་སྟོང་ཉིད་པ་ཡིན་ནོ། རོ་རི་ལ་སྐྱོལ། བསྲེགས་
ཀྱང་རྟགས་མི་འབྱུང་གསུངས་ཏེ། མདོར་ན་རིག་པ་ལ་རང་དབང་ཐོབ་ཅིང་
འཁོར་འདས་དབྱེར་མེད་དུ་རྟོགས་པས། གྲུབ་རྟགས་གཞའ་འོད་དང་བཅས་
ནས་དབྱིངས་སུ་སངས་རྒྱས་པ་ལགས་སོ། རྗེས་འཇུག་བུ་སློབ་ཀྱང་ཕྱོགས་
མཚམས་ཀུན་ཏུ་རྟོགས་ལྡན་གང་ཟག་མང་དུ་བྱུང་ན་ཡང་། དེ་དག་གི་ནང་
ནས་མཆོག་ཏུ་གྱུར་པ། སྒོམ་འབར་གྱི་ཐུགས་སྲས་དྲུག་སྟེ། ཁམས་སུ་སྐུ་ཕ་
རོལ་དུ་ཕྱིན་པ་དང་། དབུ་བྲག་པ་གཉིས། དབུས་དང་རུ་མཚམས་སུ་ཞང་
གནམ་མཚོ་དོ་པ་དང་། ཁྱུང་སྒོམ་ཇོ་གཡུང་གཉིས། གཙང་དུ་སྨན་གོང་བ་
མར་སྟོན་རྒྱལ་ལེགས་དང་། གྲུབ་ཐོབ་ཇོ་གདུང་ལ་སོགས་མང་དུ་བྱུང་ན་ཡང་
འགྲོ་བ་ལ་ཕན་ཐོགས་ཤིང་། ལྟ་ སྒོམ་གདམས་ངག་གི་རྒྱུད་འཛིན་པ། རིན་
པོ་ཆེ་སྨན་གོང་བ་དང་། ཁྱུང་སྒོམ་ཇོ་གཡུང་གཉིས་ཡིན་ནོ། གཞན་ཡང་མ་
འོངས་ལུང་བསྟན་ལས་གསུངས་པའི་རྣམ་ཐར་ལ། འགྲོ་མགོན་གྱི་འཕྲུལ་ལྡེ་
ལས། སྙེ་མོ་ཤ་སྙིའི་ས་ཆ་རུ། སྒོམ་ཆེན་འབར་བའི་མིང་ཅན་འོང་། ཐེག་
15



ཆེན་དོན་གྱིས་འགྲོ་བ་འདྲེན། རི་སྒོམ་བསྟན་པ་ཅུང་ཞིག་དར། དེ་རྗེས་སྐྱེ་
བ་གསུམ་དུ་ཨོ་རྒྱན་ཡུལ་དུ་འགྲོ་དོན་མཛད། དེ་ནས་རིག་འཛིན་ཕོ་བྲང་དུ།
སྐྱེ་བ་མི་ལེན་མངོན་སངས་རྒྱས། ཞེས་གསུངས་པ་དང་། དབྱིལ་གྱི་ལྡེ་མིག་
འབྲིང་པོ་ལས། དམ་པ་དེ་ཡི་བསྟན་པའི་བརྒྱུད་འཛིན་པ། དབུས་གཙང་
གཉིས་ཀྱི་རུ་མཚམས་སུ། སྒོམ་པ་འོད་ཁྱིམ་འབར་བ་བྱ་བ་འབྱུང་། རི་སྒོམ་
བསྟན་པ་དར་བར་བྱེད། ཅེས་ གསུངས་ པས། བླ་མ་འདི་ ཤུགས་ འབྱུང་
གཉུག་མའི་རྣལ་ འབྱོར་པ། སྤང་བླང་དགག་སྒྲུབ་དང་བྲལ་ བའི་ སྐྱེས་ བུ་
ལགས་པས། བདེ་བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་པ་ལགས་
སོ། ། གཉིས་པ་སྲས་དྲུག་གི་རྣམ་ཐར་ལ་དྲུག་ཡོད་པས། དང་པོ་སྣ་ཕར་ཕྱིན་
དང་། དབུ་བྲག་པ་གཉིས་དང་། གནམ་མཚོ་དོ་པ་དང༌། ཇོ་གདུང་བཞིའི་
རྣམ་ཐར་ལོགས་སུ་ཤེས་སོ། ལྔ་པ་ཇོ་གཡུང་དངོས་ཀྱི་རྣམ་ཐར་ལ་གཉིས་ཏེ།
དངོས་དང་བརྒྱུད་པའོ། ༧དང་པོ་ཇོ་གཡུང་དངོས་ཀྱི་རྣམ་ཐར་ལ། ཡུལ་ནི་
སྙི་མོ་རུ་མཚམས་ཕྱོགས་པ་ཡིན་ལ། གདུང་རུས་ཁྱུང་པོ་བོན་པོ་ཡིན། དེ་
ཡང་ཆུང་ནས་སྔོན་སྦྱངས་ལས་ཀྱི་འཕྲོ་ཡོད་པས། དད་པ་ཆེ་ཞིང་དགེ་བ་ལ་
འདུན་པ་ཞིག་ཡོད་སྐད། དེ་ནས་ཡར་ཆེར་སྐྱེས་ནས། འབྲི་ཀློག་ལ་སོགས་
ལེགས་པར་བསླབས། དེ་ཡང་སྔོན་གྱི་འབྲེལ་བ་ཡོད་པས། སྙི་མོ་ཤ་སྙིའི་ཕུག་
ཏུ་རྟོགས་ལྡན་སྒོམ་ཆེན་འབར་བ་དང་མཇལ་ནས། དེར་གནས་ལུགས་ཐེག་
པ་ཆེན་པོའི་ངོ་སྤྲོད་ཀྱི་གདམས་པ་ཞུས་ཏེ། དཀའ་སྤྱད་དུ་མའི་སྒོ་ནས་ཉམས་
ལེན་མཛད་ཅིང་། བླ་མ་ཡུན་རིང་བསྟེན་ནས། ཕྱིས་ རང་སེམས་བླ་མར་
རྟོགས་ཤིང་། འགྲོ་བ་ལ་ཕན་ཐོགས་པ་བྱུང་ངོ་། ཡང་ཤངས་བློན་པོ་སྟེངས་
16



སུ་བྱོན་ནས། གྲུབ་ཐོབ་ཇོ་གདུང་ལས་རབ་ཏུ་བྱུང་ནས། དག་པ་དྲང་སྲོང་
གི་ཁྲིམས་ཉིས་བརྒྱ་ལྔ་བཅུ་རྫོགས་པར་བླངས་ཏེ། རྩ་བ་ཡན་ལག་གང་ལ་
ཉམས་པའི་དྲི་མ་མེད་པར་བསྲུངས། དེ་ནས་སྙི་ མོ་ ཕག་ཕུ་ལ་ སོགས་པའི་
དབེན་གནས་མཐའ་དག་ཏུ་བཞུགས་ཤིང་། རྩེ་གཅིག་གཡེང་མེད་དུ་རིག་པ་
རྐྱང་དེད་མཛད་པས། ཕྱི་ནང་གཟུང་འཛིན་གྱི་འཁྲུལ་རྟོགས་ཐམས་ཅད་མ་
སྤང་རང་སར་དག་ཅིང་། ཉམས་མྱོང་རྟོགས་པའི་གྲོལ་ཆ་དཔག་ཏུ་མེད་པ་
ཐུགས་ལ་ འཁྲུངས། མི་ བདེ་ འཁོར་ བའི་ སྡུག་ བསྔལ་ གཏན་ སྤངས་ ནས།
རང་འབྱུང་ཡེ་ཤེས་ཀྱི་བདེ་བ་ཁོང་ནས་ཤར་ཏེ། ཞལ་ནས། ཕྱིའི་སྣང་བ་སྣ་
ཚོགས་ཀྱང་། རང་སྣང་འཛིན་མེད་ཀྱི་སྣང་བར་བདེ། ནང་གི་དྲན་པ་སྣ་
ཚོགས་ཀྱང་གསལ་བ་རྗེས་མེད་ཀྱི་ཤེས་པར་བདེ། བར་གྱི་ཚོགས་དྲུག་ལྷུག་པ་
ཡང་། དོན་མ་བཅོས་རང་ལུགས་ལྷུག་པར་བདེ། མི་བདེ་མ་མཆིས་བདེ་མོར་
གདའ། ཞེས་པའི་ཞལ་གདམས་ཀྱང་མང་དུ་གསུངས་སོ། དེ་ལྟར་རྟོགས་
ལྡན་བླ་མའི་གདམས་ངག་ལ། ངོ་སྤྲོད་ཆ་ལག་དང་བཅས་པ་ཐུགས་སུ་ཆུད་
ཅིང༌། ཁྱད་པར་གགས་སེལ་དམར་ཁྲིད་ཞལ་གདམས་དང་བཅས་པ་རྣམས་
མཁས་ཤིང་། རྩ་ནད་གདོན་ནད་ལ་སོགས་ནད་ཀྱི་རིགས་གང་ཡིན་པ་སྐད་
དང་སྤྱོད་ལམ་ལ་ངོ་ཤེས་པས། དེ་དག་འཆོས་ པ་ལ་མཁས་ པར་ གྲགས་ སོ།
གཞན་ཡང་ཉམས་རྟོགས་མངོན་དུ་གྱུར་པས། གྲུབ་རྟགས་དང་རྫུ་འཕྲུལ་ལ་
སོགས་སྐུའི་བཀོད་པ་དུ་མ་ཞིག་མཛད་དེ། དེ་ཡང་ཐུགས་ཤེས་དུམ་བུའི་ཕ་
རོལ་གྱི་སེམས་རྒྱུད་ཤེས་པ་དང་། སྐུ་ལུས་བྱ་རྒོད་དུ་སྤྲུལ་ནས་མཁའ་ལ་འཕུར་
བ་དང་། ས་རྡོ་རི་བྲག་ལ་ སོགས་འབྱུང་བ་ལ་ ཐོགས་ཆགས་མེད་པ་དང༌།
17



ཚད་མེད་ཐུགས་རྗེ་དང་ལྡན་པས་ཉམས་ཐག་གི་སེམས་ ཅན་རྒྱུན་དུ་སྐྱོང་པ་
དང༌། བྱིན་རླབས་ནུས་པ་དང་ལྡན་པས་ཕ་རོལ་གྱི་བར་ཆོད་སེལ་བ་དང་།
ལྟ་སྤྱོད་ཟུང་དུ་འབྲེལ་བས་དད་ལྡན་གྱི་བློ་སྣ་སྒྱུར་བ་ལ་སོགས། མདོར་ན་གྲུབ་
རྟགས་དང་ཡོན་ཏན་གྱི་ཚོགས་བསམ་གྱི་མི་ཁྱབ་པ་ཞིག་མངའ་བར་ལགས་པ་
གདའོ། ཐ་མ་སྐུ་ཚེ་ཡང་མཐའ་རུ་ཕྱིན་ཏེ། དབྱིངས་སུ་མྱ་ངན་ལས་འདས་
སོ། རྗེས་ལ་གྲུབ་རྟགས་དང་གཞའ་འོད་གདུང་རིང་བསྲེལ་ལ་སོགས་མང་དུ་
བྱོན་ཏེ། ཕྱི་རབས་དད་པའི་རྟེན་དུ་བཞུགས་པ་ལགས་སོ། རྗེས་འཇུག་བུ་
སློབ་ཀྱི་གྲོལ་ཚུལ། སྤྱིར་ལས་ཅན་གྱི་གང་ཟག་མང་དུ་གྲོལ་ཀྱང་། དགོས་
དམ་པ་རིན་པོ་ཆེའི་རྒྱུད་པ་འཛིན་ཞིང་འགྲོ་བའི་དོན་མཛད་པ་ནི། ཞང་འབྲི་
ལུང་བ་ཆེན་པོར་གྲགས་པ་དེ་བྱོན་པ་ལགས་སོ། དེ་ལྟར་གྲུབ་ཐོབ་ཆེན་པོ་དེ།
དང་པོ་དབེན་པའི་གནས་སུ་དཀའ་ཐུབ་དུ་མ་མཛད་པས་རྟོགས་པའི་ཉམས་
ཤར། བར་དུ་སྣང་བ་ལམ་དུ་བསླངས་པས་བོན་ཉིད་དོན་རྟོགས། ཐ་མ་རང་
དོན་གྲུབ་ པར་ རྫོགས་ པས། གཞན་ དོན་ མཐའ་ རུ་ ཕྱིན་ པར་ མཛད་ དེ།
རྟོགས་ལྡན་བླ་མའི་གདན་ས་སྙི་མོ་ཕག་ཕུར་བཞུགས་ནས། ལྟ་སྤྱོད་ཟུང་དུ་
འབྲེལ་བའི་སྒོ་ནས། འགྲོ་དོན་རྒྱ་ལག་ཕྱེད་པར་མཛད་པ་ལགས་ཏེ། དེ་ཡང་
མཚན་ལྡན་བླ་མའི་གསུང་ལས། སྙི་མོ་ཤ་སྙིའི་གྲུབ་གནས་སུ། གྲོལ་བ་ཐོབ་
པའི་བླ་མ་དེ། གྲུབ་ཆེན་ཁྱུང་སྒོམ་རྫུ་འཕྲུལ་ཅན། དད་མོས་གུས་པས་གསོལ་
བ་འདེབས། ཅེས་གསུངས་ཏེ། རྟོགས་ལྡན་འཁྲུལ་ཞིག་ཆེན་པོ་འགྲོ་དོན་ལ་
བྱོན་པར་གདའ་འོ། ། གཉིས་པ་བརྒྱུད་པའི་རྣམ་ཐར་ལ་དྲུག་སྟེ། དང་པོ་
ཞང་དམ་པ་ཚུལ་ཤེས་རྣམ་ཐར་ལ། ཡུལ་ནི་སྟོད་ལུང་གི་ནང་ལ་ཕ་ཚན་མི་སྡེ་
18



མང་བ་ཞིག་ཡིན། གདུང་རུས་ཞང་ཡིན་ཞིང་། བརྒྱུད་པ་བོན་བརྒྱུད་ཟམ་མི་
ཆད་པ་ ཡིན། དེ་ཡང་ སྔོན་སྦྱངས་ཀྱི་ སྟོབས་ ཀྱིས་ དགེ་ བྱེད་ ཀྱི་ རྒྱུད་ པར་
འཁྲུངས་ཤིང་། ཆུང་ནས་བྲིས་ཀློག་ལ་མཁས་པར་སྦྱངས། དེ་ནས་ཡར་ཆེར་
སྐྱེས་ཏེ། གཡས་རུ་དབེན་ས་ཁར་ཕྱིན་ཏེ། བྲུ་ཤ་རྗེ་བཙུན་ལ་སོགས་མཁས་
པ་རྣམས་ ཀྱི་ ཞལ་འགྲིམ་ཞིང་། ཐོས་ བསམ་ གྱིས་ སྒྲོ་འདོགས་ལེགས་ པར་
བཅད། དེ་དུས་རྗེ་བཙུན་བླ་མ་ལ་དབང་ཞིང་ཞུས་པས། དབང་བསྐུར་བ་
དང་ཉི་མ་ཤར་བ་དུས་མཉམ་བྱུང་ སྟེ། བླ་མའི་ཞལ་ནས། དེ་རིང༌ རྟེན་
འབྲེལ་ལེགས་པར་བྱུང་གསུངས་པས། ཕྱིས་ཁྲོ་བོའི་བསྙེན་སྒྲུབ་མཐར་ཕྱིན་
ཞིང་། རིག་པ་ལ་རང་དབང་ཐོབ་པ་ཡིན་སྐད། དེ་དུས་དབུས་ཀྱི་མཁན་པོ་
ཝང་པ་ཚུལ་ཁྲིམས་བླ་མ་ལས། དག་པ་དྲང་སྲོང་གི་ཁྲིམས་རྫོགས་པར་མཛད་
དེ། ཚུལ་མིང་ཚུལ་ཁྲིམས་ཤེས་རབ་ཏུ་བཏགས་ནས། ཉིས་བརྒྱ་ལྔ་བཅུའི་
ཁྲིམས་ལ་ཉེས་ལྟུང་དྲི་མ་མེད་པར་བསྲུངས་ཞིང་། རང་སེམས་རྣམ་པར་དག་
པ་མཛད་དེ། དེ་ནས་སྔོན་སྦྱངས་སྨོན་ལམ་གྱི་སྟོབས་ཀྱིས། གྲུབ་ཐོབ་ཁྱུང་
སྒོམ་ཇོ་གཡུང་གིས། ནམ་མཁའི་བྱ་ལ་སྒོམ་ཐེབས་ཟེར་བའི་སྐུའི་སྙན་པ་ཐོས་
ནས་དྲུང་དུ་ཕྱིན་ཏེ། གནས་ལུགས་ཐེག་པ་ཆེན་པོའི་ངོ་སྤྲོད་ཀྱི་གདམས་པ་
ཞུས་ནས། འབྲེལ་མེད་རྒྱུན་དུ་བསྒོམ་ཞིང་། གོམས་པ་ཉམས་དང་ལྡན་པར་
མཛད་དོ། ཡང་སྐྱེ་མེད་ཇོ་གདུང་གི་དྲུང་དུ་ཐེག་ཆེན་དོན་གྱི་ངོ་སྤྲོད་དང་།
ཁྱད་པར་གགས་སེལ་ཁ་འཐོར་གྱི་སྐོར་རྣམས་ཞུས་ཏེ། དགེ་སྦྱོར་གྱི་གགས་
དང་བཅོས་ཐབས་ལ་མཁས་པར་གྲགས་སོ། དེ་ལྟར་གྲུབ་ཐོབ་ཀྱི་བླ་མ་རྣམས་
ལ་བཏུགས་ནས། ལྟ་ སྒོམ་ གྱི་རྩ་ དར་བཅད་ ཅིང་རྩེ་གཅིག་ཡེངས་མེད་དུ་
19



ཉམས་ སུ་ བླངས་ པས། མཐར་ ཐུག་ ཉམས་ རྟོགས་ མངོན་ དུ་ གྱུར་ ཞིང་།
མཐའ་བྲལ་ནམ་མཁའ་ལྟ་བུའི་བདག་པོར་གྱུར་པ་ལགས་སོ། གཞན་ཡང་
ཉམས་མྱོང་རྟོགས་པའི་ཡོན་ཏན། གྲུབ་རྟགས་དང་ཐུགས་ཤེས་ལ་སོགས་ཡོན་
ཏན་དུ་མ་མངའ་བ་ལགས་སོ། དེ་ནས་སྟོད་ལུང་གི་དགོན་པར་བཞུགས་ཏེ།
ཕྱོགས་མཚམས་ཀྱི་བུ་སློབ་དད་པ་ཅན་རྣམས་ལ། བསླབ་པ་ཚུལ་ཁྲིམས་ཀྱི་
སྡོམ་པ་དང་། གནས་ལུགས་ཐེག་ཆེན་གྱི་གདམས་པ་བསྟན་ཞིང་། འགྲོ་དོན་
རྒྱ་ཆེན་པོར་མཛད་དེ། ཕྱིས་ཞང་འབྲི་ལུང་པ་ཆེན་པོར་གྲགས་པ་ལགས་སོ།
ཉིད་ཀྱི་མཛད་པའི་བཀའ་རྟེན་ཡང་། བླ་མ་གྲུབ་ཐོབ་རྣམས་ཀྱི་ཞལ་གདམས་
དང་། གཞན་ཡང་མན་ངག་དུ་མའི་གནད་རྣམས་གཅིག་ཏུ་བསྡུས་ཏེ། ཉིད་
ཀྱི་ཉམས་མྱོང་གི་སྐབས་དང་སྦྱར་ནས། གགས་སེལ་གཞུང་བཞིར་བསྒྲིགས་པ་
ལ། དེ་ཡང་ཤས་ཆེར་དགེ་སྦྱོར་གྱི་གགས་སེལ་བ་ལ། རིན་པོ་ཆེ་དུམ་དུམ་
ཁྲིགས་དང༌། ནད་ཀྱི་གེགས་སེལ་བ་སྡུག་བསྔལ་ཞི་བྱེད། ནད་དང་དགེ་སྦྱོར་
གཉིས་ཀའི་གགས་སེལ་བ་རིན་པོ་ཆེ་རྒྱ་མདུད་དང༌། རླུང་བདུན་ཅུ་པ་དང་།
བསམ་གཏན་གྱི་འཕྲང་བདུན་ལ་སོགས་བཞིར་འདུས་པར་མཛད་དོ། གཞན་
ཡང་ཁ་འཐོར་གྱི་གདམས་པ་ཉི་ཤུ་རྩ་གཅིག་དང་། ཞལ་གདམས་ལ་སོགས་
ཁྲིགས་ཅན་ཁྲིགས་མེད་འགའ་ཟུང་མཛད་དོ། དེ་ལྟར་བླ་མ་དེ་ལ་ལྟ་ སྒོམ་
ཉམས་ཀྱི་ཡོན་ཏན། མཁྱེན་བརྩེའི་ཐུགས་རྗེ། མཛད་པའི་ཕྲིན་ལས་ཆེ་བའི་
ཡོན་ཏན་དུ་མ་ཞིག་མངའ་སྟེ། མཛད་སྤྱོད་ཡོན་ཏན་དེ་དག་གི་སྒོ་ནས་འགྲོ་བ་
སྨིན་ཞིང་གྲོལ་བར་མཛད་དོ། ཐ་མ་སྐུ་ཚེ་ཡང་མཐའ་རུ་ཕྱིན་ཏེ། དགུང་ལོ་
མང་བར་བཞུགས་ཤིང་། འགྲོ་དོན་རྫོགས་པར་མཛད་ནས། ཕྱིས་མི་རྟག་མྱ་
20



ངན་འདས་པའི་ཚུལ་བསྟན་ནས། གྲུབ་པའི་རྟགས་ཀྱང་གཞའ་འོད་དང་།
གདུང་རིང་བསྲེལ་ལ་སོགས་མང་པོ་བྱོན་ཞིང༌། ཕྱི་རབས་མོས་པའི་རྟེན་དུ་
བཞུགས་པ་ལགས་སོ། རྗེས་འཇུག་བུ་སློབ་རྣམས་ཀྱང་། ཕྱོགས་བཅུ་ཀུན་ཏུ་
མཁས་བཙུན་དང༌། རྟོགས་ལྡན་གྲུབ་ཐོབ་ཀྱི་གང་ཟག་མང་དུ་བྱུང་ན་ཡང་།
དེ་དག་ཀུན་གྱི་ནང་ནས་ཁྱད་པར་དུ་འཕགས་པ། ལྟ་སྒོམ་ཉམས་རྟོགས་ཀྱི་
བཀའ་བབས་ཤིང་། གདམས་ ངག་ རིན་ པོ་ཆེའི་བདག་ ཉིད་ དུ་ གྱུར་ པ་ནི།
འགྲོ་བའི་མགོན་པོ་གཡོར་པོ་མེ་དཔལ་ཡིན་ནོ། མ་འོངས་ལུང་བསྟན་ལས་
གསུངས་པའི་རྣམ་ཐར་ལས། འགྲོ་མགོན་གྱི་འཕྲུལ་སྡེ་ལས། ཞང་ཞུང་གྱེར་
ཆེན་སྤྲུལ་པ་ལས། ཞང་ཞུང་ཚུལ་ཁྲིམས་མིང་ཅན་འབྱུང༌། ཚུལ་ཁྲིམས་དག་
པར་འགྲོ་དོན་མཛད། དེ་རྗེས་སྐྱེ་བ་རྣམ་གཉིས་སུ། ཞང་ཞུང་ཡུལ་དུ་འགྲོ་
དོན་མཛད། དེ་ནས་མངོན་པར་བྱང་ཆུབ་ཐོབ། ཅེས་དང༌། དབྱིལ་གྱི་ལྡེ་
མིག་འབྲིང་པོ་ལས། ཧྲིང་ནི་མུ་ཏིང་སྤྲུལ་པ་ལས། ཞང་ཞུང་ཚུལ་ཁྲིམས་མིང་
ཅན་འབྱུང༌། ལྟ་སྒོམ་དག་པས་འགྲོ་དོན་མཛད། ཅེས་གསུངས་པས། བླ་མ་
དེ་ཡང་བདེ་བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་པ་ཡིན་པར་གསུངས་
སོ། ། གཉིས་པ་འགྲོ་མགོན་གཡོར་པོ་མེ་དཔལ་གྱི་རྣམ་ཐར་ལ། ཡུལ་ནི་
གཡོར་པོ་དོལ་ཡིན། གདུང་ནི་མེ་ཡིན། དེ་ཡང་སྦྱངས་པ་སྔོན་དུ་སོང་པས།
ཆུང་ནས་ བྲིས་ ཀློག་ མཁས་ པར་ མཁྱེན། དེ་ ནས་ ཡར་ཆེར་ སོང་ པ་ དང་།
གཡས་རུ་དབེན་ས་ཁར་བྱོན་ཏེ། བྲུ་སྟོན་ཉི་རྒྱལ་ལ་གཙང་མ་གཙུག་ཕུད་ཀྱི་
སྡོམ་ པ་ བླངས་ ཤིང་། ཐོས་ བསམ་ གྱི་ སྒྲོ་ འདོགས་ ལེགས་ པར་ བཅད་ དེ།
བཀའ་ལུང་བརྒྱུད་ སྡེ་མཐའ་དག་ལ་མཁས་པར་བློ་སྦྱངས། དེ་རྗེས་གཤེན་



སྟོན་ནམ་མཁའ་ལ། དག་པ་དྲང་སྲོང་གི་ཁྲིམས་བླངས་ཏེ། གཙང་སྦྱོར་ཟབ་
མོའི་འདུལ་ཁྲིམས་ལ། ཉམས་པའི་དྲི་མ་མེད་ཅིང་བཙུན་པོར་ཁྲིམས་སྲུངས།
དེ་ནས་ཞང་དམ་པ་ཚུལ་ཤེས་ལ། གནས་ལུགས་ཐེག་པ་ཆེན་པོའི་ངོ་སྤྲོད་ཀྱི་
གདམས་པ། གགས་སེལ་གཞུང་བཞི་དང་བཅས་པ་ཞུས་ཤིང་། མི་གཡོ་རྩེ་
གཅིག་གི་ཏིང་འཛིན་ཉམས་སུ་བླངས་ཏེ། ཉིད་ཀྱི་ཞལ་གདམས་ལས་ཀྱང་།
ཁོ་བོ་གཡོར་པོ་མེ་དཔལ་ངས། སྤྱིར་བླ་མ་རྣམས་ལ་མོས་གུས་བྱས། དགོས་
དྲིན་ཆེན་གསུམ་ལ་གསོལ་བ་བཏབ། གདམས་ངག་བདུད་རྩིའི་ཆུ་འཐུངས་
པས། ཉམས་མྱོང་གི་རིག་པ་ནང་ནས་ཤར། སྤྲུལ་སྐུ་ཉི་རྒྱལ་གྱི་ཞབས་ལ་
བཏུགས། བརྒྱུད་སྡེ་གསུམ་ལ་ཐོས་བསམ་སྦྱངས། སྦྱང་བྱ་དང་སྦྱོང་བྱེད་
འདུག་རུང་མི་འདུག་རུང་། སངས་རྒྱས་ཀྱི་དགོངས་པ་འདི་ཀ་རང་། གཤེན་
ནམ་མཁའ་རྒྱལ་མཚན་གྱི་ཞབས་ལ་གཏུགས། གཙང་སྦྱོར་ཟབ་མོའི་ཚུལ་
ཁྲིམས་བླངས། སྲུང་བྱ་དང་སྲུང་བྱེད་འདུག་རུང་མི་འདུག་རུང་། སངས་
རྒྱས་ཀྱི་དགོངས་པ་འདི་ཀ་རང་། ཞང་དམ་པ་ཚུལ་ཤེས་ཀྱི་ཞབས་ལ་གཏུགས།
མི་གཡོ་རྩེ་གཅིག་གི་ཏིང་འཛིན་བསྒོམ། སྒོམ་བྱ་དང་སྒོམ་བྱེད་འདུག་རུང་མི་
འདུག་རུང་། སངས་རྒྱས་ཀྱི་དགོངས་པ་འདི་ཀ་རང་། དབུས་རི་ནག་པོའི་
དགོན་པ་རུ། ཡི་དམ་ལྷ་ཡི་སྒྲུབ་པ་བྱས། བསྒྲུབ་བྱ་དང་སྒྲུབ་བྱེད་འདུག་
རུང་མི་འདུག་རུང༌། སངས་རྒྱས་ཀྱི་དགོངས་པ་འདི་ཀ་རང༌། འདི་ཀ་རང་
དུ་འདུག་གམ་སྙམ། འདི་ཀ་རང་ལ་སྦྱངས་ཙམ་ན། ཉམས་མྱོང་གི་བླ་མ་
ནང་ ནས་ ཤར། འཆར་ བྱ་ དང་ འཆར་ བྱེད་ འདུག་ རུང་ མི་ འདུག་ རུང༌།
སངས་རྒྱས་ ཀྱི་ དགོངས་ པ་ འདི་ ཀ་ རང་། ཞེས་ པ་ ལ་ སོགས་ གསུངས་ ཏེ།
22



གཞན་ཡང་ གཉུག་མའི་རྣལ་ འབྱོར་ པ། གཤེན་ སྒོམ་ ཞིག་ པོའི་ ཞབས་ལ་
གཏུགས་ཏེ། སྙན་བརྒྱུད་དམར་བྱང་གི་དབང་ངོ་སྤྲོད་གདམས་པ་དང་བཅས་
པ་ཞུས། ཡང་བླ་མ་རྨ་སྟོན་སྲིད་འཛིན་གྱི་ཞབས་ལ་གཏུགས་ཏེ། བྱང་གཏེར་
དང་ར་མའི་བོན་སྐོར་རྣམས་གསན་ཞིང་བྱེ་བྲག་སྙན་བརྒྱུད་ཨ་གསལ་སྒྲོན་མའི་
དབང་བྱིན་རླབས་ངོ་སྤྲོད་དང་བཅས་པ་ཞུས། གཞན་ཡང་མཁས་བཙུན་
བཟང་པོ་མང་པོའི་ཞབས་ལ་གཏུགས་ནས། ཐོས་བསམ་སྒོམ་གསུམ་གྱི་སྒྲོ་
འདོགས་ལེགས་པར་བཅད། དེ་ནས་དབུས་རི་ནག་པོ་དང་། ཡར་ལྷ་ཤམ་པོ་
ལ་སོགས་སྒྲུབ་གནས་མཐའ་དག་ཏུ་བཞུགས་ཤིང་། སྒོམ་སྒྲུབ་ཚུལ་བཞིན་ཏུ་
མཛད་པས། དྲན་རིག་མ་བུ་འཕྲོད་ནས་སངས་རྒྱས་ཀྱི་རང་ས་ཟིན་ཏེ། དེ་
ཡང་གནས་ལུགས་ཀྱི་རྟོགས་པ་མངོན་དུ་ཤར་བ་དང་། དགུན་ལོ་གསར་ལ་
བུམ་ཆུ་ཁོལ་བ་དང་། ཡི་དམ་གྱི་ལྷ་ཞལ་གཟིགས་པ་དང༌། ལྷའི་བུ་མོ་མང་
པོས་སྒྲ་དང་རོལ་མོ་འབུལ་བ་དང་། ལྗགས་ཀྱི་མཆིལ་མས་སེམས་ཅན་གྱི་སྡུག་
བསྔལ་ཞི་བ་ལ་སོགས། གྲུབ་རྟགས་བསམ་གྱིས་མི་ཁྱབ་པ་མངའ་བ་ལགས་སོ།
དེ་ནས་འགྲོ་བའི་དོན་ལ་དགོངས་ནས། རི་ཁྲོད་པ་ཡབ་སྲས་ཀྱི་མཛད་སྲོལ་
ལས། སེམས་ཕྱོགས་སྤྱིའི་རྒྱབ་སྐྱོར་དང༌། ཁྱད་པར་བླ་ཆེན་གྱི་གདམས་པ་
དང༌། ཉིད་ཀྱི་ཉམས་མྱོང་གི་གསལ་བཏབ་ནས། ཉམས་ཁྲིད་ཡི་གེར་བཀོད་
པ་འདི་ནི། གཡས་རུའི་ཨ་ཁྲིད་ཆེན་མོར་གྲགས་སོ། དེའི་གཞུང་ཆ་ལག་གི་
སྐོར་ལ། སྔོན་འགྲོ་མཎྜལ་ཡན་ལག་བདུན་པ། གསོལ་འདེབས་རིན་ཆེན་
འཕྲེང་ བ། དངོས་ གཞི་ ལ། སེམས་ འཛིན་ མཚན་ བཅས་ མཚན་ མེད།
འཇོག་བཤིག་ སྐྱོང་ གསུམ། ཐེག་ ཆེན་ གསུམ་ སྦྱོངས། ངོ༌སྤྲོད་ རིན་ ཆེན་



གསལ་འདེབས། ལམ་སླང་རྩལ་སྦྱོང་བོགས་འདོན། མན་ངག་འཁོར་ལོ་སྤྱི་
སྡོམ། གནད་འདུས་འཁོར་བ་དོང་སྤྲུག འཁོར་བ་བདུད་ཀྱི་འཕྲང་སྒྲོལ།
འཕོ་བ་ཡེ་ཤེས་ཟང་ཐལ། གཞན་ཡང་ཉམས་ཀྱི་མགུར་འབུམ་ལ་སོགས་ཡིག་
ཕྲན་མང་དུ་མཛད་དོ། དེ་ནས་བྲུ་སྟོན་ཉི་རྒྱལ་གྱི་གདན་ས། གཡས་རུ་
དབེན་ས་ཁར་ལོ་འགའ་བཞུགས་ཏེ། མཁས་པ་གཉོས་ཚུལ་ཁྲིམས་རྒྱལ་མཚན་
དང་གཉིས། བསྟན་ པའི་རྒྱལ་ཐེབས་མཛད་ཅིང༌། བཀའ་གཞུང་བཤད་
ཉན་གྱི་འཁོར་ལོ་རྒྱ་ཆེན་པོ་བསྐོར་བས། གདན་ས་རིན་པོ་ཆེ་ལ་ཡང་བཀའ་
དྲིན་ཤིན་ཏུ་ཆེ་བ་ལགས་སོ། དེ་ལྟར་མཛད་པའི་འཕྲིན་ལས་རྣམ་པ་དུ་མའི་སྒོ་
ནས། གདུལ་བྱ་དཔག་ཏུ་མེད་པ་གཅིག་ཐར་པའི་ས་ལ་བཀོད་ཅིང་། འགྲོ་
དོན་རྒྱ་ཆེན་པོ་མཛད་པ་ལགས་སོ། ཐ་མ་སྐུ་ཚེ་ཡང་ཡུན་རིང་མ་བཞུགས་ཏེ།
འགྲོ་དོན་གྱི་འཕྲོ་ལུས་པས། དགུང་ལོ་སུམ་ཅུ་སོ་ལྔ་ལ། ས་སྲིན་གྱི་རྟོག་པ་
བྱུང་སྟེ། སྙི་མོ་རུ་མཚམས་ཕྱོགས་སུ་སྐུ་གཤེགས་སོ། རྗེས་ལ་གྲུབ་རྟགས་ཀྱང་
གཞའ་འོད་དང༌། གདུང་ རིང་ བསྲེལ་ ལ་ སོགས་མང་དུ་བྱོན་ པ་གདའ་འོ།
རྗེས་འཇུག་བུ་སློབ་ཀྱི་གྲོལ་ཚུལ་ཡང་། སྤྱིར་སྟོད་སྨད་བར་གསུམ་ཀུན་ཏུ་འགྲོ་
བ་ལ་ ཕན་ ཐོགས་ ཤིང༌། བསྟན་ པ་ རིན་ པོ་ ཆེའི་ ཞབས་ ཏོག་ མཛད་ པའི།
མཁས་བཙུན་བཟང་གསུམ་འཛོམས་པ་བསམ་ལས་འདས་པ་ཞིག་བྱུང་ཡང་།
ཁྱད་པར་གདམས་པ་འདི་ཡི་བརྒྱུད་འཛིན་ཞིང་། གདན་ས་རིན་པོ་ཆེ་ལ་
ཞབས་ཏོག་མཛད་པ། འགྲོ་བའི་མགོན་པོ་བདུད་རྩི་རྒྱལ་མཚན་ཡིན་ནོ། མ་
འོངས་ལུང་བསྟན་ལས་གསུངས་པའི་རྣམ་ཐར་ལས། དབྱིལ་གྱི་ལྡེ་མིག་འབྲིང་
པོ་ལས། དགོངས་མཛད་གཡོར་མེའི་སྐྱེ་བ་ཡིན་པར་གསུངས་ཏེ། དེ་རྗེས་



གཡོར་པོའི་ས་ཆ་རུ། རུས་མེ་མིང་དཔལ་ཞེས་བྱ་བ་འབྱུང་། སེམས་ཕྱོགས་
གདམས་པས་ འགྲོ་ དོན་ མཛད། འགྲོ་ བ་ ཐར་ པ་ དེ་ ཡིས་ འདྲེན། ཞེས་
གསུངས་པ་དང༌། འགྲོ་མགོན་གྱི་འཕྲུལ་ལྡེ་ལས་ཀྱང་། ཡང་གཡོར་པོའི་ས་
ཆ་རུ། མིའི་མིང་ནི་དཔལ་ཞེས་བྱ་བ་འབྱུང༌། སེམས་ཕྱོགས་གདམས་པས་
འགྲོ་དོན་མཛད། འགྲོ་བ་ཐར་པར་དེ་ཡིས་འདྲེན། དེ་རྗེས་གཡོར་པོར་སྐྱེ་བ་
ལེན། ཞེས་དང༌། ཡང་དབྱིལ་གྱི་ལྡེ་མིག་གཅིག་ པ་ལས། ཕྱི་རབས་ལྔ་
བརྒྱའི་དུས་ན། གཡས་རུ་དབེན་ས་ཞེས་བྱ་བར། དྲན་པའི་སྤྲུལ་པ་གཡོར་པོ་
མེ་དཔལ་ཞེས་བྱ་བ་འབྱུང་། དེ་རྗེས་འ་ཞ་རྒྱལ་བའི་མིང་ཅན་འབྱུང༌། དྲན་
པའི་བོན་ཀུན་དེ་དུས་དར། ཞེས་དང༌། ཡང་ཕྱི་རབས་ སྐོས་ཡིག་སྒྲོན་མེ་
ལས། ང་ཡིས་སྨོན་ལམ་བཏབ་པ་ཞིག གཡོར་པོའི་ས་ཆ་རུ་《རུས་》མེ་མིང་
དཔལ་ཞེས་བྱ་བར་སྐྱེ། རུ་མཚམས་འགོ་བོར་བསྟན་པ་སྤེལ། དེའི་སྐྱེ་བ་
བརྒྱུད་པ་ཞིག ཁོད་སྤུངས་ཕ་ཡི་བུ་ཡིན་ཟེར། གཙང་སྨད་རི་བོ་ཆེ་ཡི་མདུན།
ཁོད་སྤུངས་བསྟན་པ་འཛིན་པར་འགྱུར། ཞེས་གསུངས་པས། དེ་ལྟར་བླ་མ་
དམ་པ་དེ་ནི། མཁས་བཙུན་བཟང་གསུམ་འཛོམས་པའི་སྐྱེས་བུ་ཡིན་ཏེ། ལྟ་
སྤྱོད་ཟུང་དུ་འབྲེལ་བའི་སྒོ་ནས། འགྲོ་དོན་རྒྱ་ཆེན་པོ་མཛད་ཅིང་། འགྲོ་བ་
སྨིན་གྲོལ་གྱི་ལམ་ལ་བཀོད་པ་ཡིན་པས། འདི་ནི་བདེ་བར་གཤེགས་པའི་རྣམ་
སྤྲུལ་འགྲོ་དོན་ལ་བྱོན་པ་ལགས་སོ། ། གསུམ་པ་འགྲོ་མགོན་བདུད་རྩིའི་རྣམ་
ཐར་ལ། ཡུལ་ནི་གཡོར་པོའི་ས་ཆ་ཡིན། གདུང་རུས་འ་ཞ་ཡིན་ཞིང་། ཡབ་
འ་སྟོན་གཡུང་དྲུང་སེང་གེའི་སྲས་སུ་སྐུ་འཁྲུངས། དེ་ཡང་སྦྱངས་པའི་འགྲོ
ཅན་ཡིན་པས། བྲིས་ཀློག་ལ་སོགས་ཡོན་ཏན་གང་ལ་ཡང་། མ་རྨོངས་པར་
25



མཁྱེན། དེ་ནས་ཡར་ཆེར་སྐྱེས་པ་དང༌། བཀའ་ལྷོ་བྲག་མའི་བོན་སྡེ་བསྒྲགས་
པ་སྐོར་གསུམ་མམ། ཁྱད་པར་རྫོགས་ཆེན་ལུང་དྲུག་ལ་སོགས་རྣམས། ཡབ་
ལས་ཉན་གསན་མཛད་དོ། དེ་ནས་གཡས་རུ་དབེན་ས་ཁར་བྱོན་ཏེ། མེ་
གཉོས་རྣམ་གཉིས་ལ་ སོགས་པའི་མཁས་བཙུན་མང་པོའི་ཞབས་ལ་བཏུགས་
ཤིང་བློ་སྦྱངས་ཏེ། དེ་ཡང་གབ་མཛོད་ས་གསུམ་ལ་སོགས་མཚན་ཉིད་ཀྱི་བོན།
རྣམ་ཀློང་ཀུན་གསུམ་རབ་གནས་སྐོར་གསུམ་ལ་སོགས་ཕྱི་བརྒྱུད་ཀྱི་བོན། ཞི་
ཁྲོ་ཕུར་གསུམ་ལ་སོགས་ནང་བརྒྱུད་གསང་སྔགས་ཀྱི་བོན། དེ་ལྟར་ཕྱི་ནང་
གསང་གསུམ་གྱི་བོན་སྡེ་དེ་དག་གི། གཞུང་འགྲེལ་ པ་ཏི་ཀ་ཕྱག་བཞེས་ལ་
སོགས་ལ། ལག་ལེན་མཁས་པར་བློ་སྦྱངས་ཤིང་། ཐོས་བསམ་གྱི་སྒྲོ་འདོགས་
ལེགས་པར་བཅད། ཁྱད་པར་འགྲོ་མགོན་གཡོར་མེའི་དྲུང་དུ། དག་པ་དྲང་
སྲོང་གི་ཁྲིམས་ཉིས་བརྒྱ་ལྔ་བཅུ་རྫོགས་པར་བླངས་ཏེ། ཚུལ་མིང་བདུད་རྩི་
རྒྱལ་མཚན་དུ་བཏགས་ནས། དག་པར་ཁྲིམས་བསྲུངས། གཞན་ཡང་ཞི་ཁྲོ་
ལ་སོགས་གསང་སྔགས་ཕྱི་ནང་གསང་གསུམ་གྱི་དབང་ལུང༌། བྱིན་རླབས་
དང་བཅས་པ་ཞུས་ཤིང༌། བསྐྱེད་རྫོགས་མ་བྲལ་བར་ཉམས་སུ་བླངས། བྱེ་
བྲག་ཏུ་མཐར་ཐུག་ཐེག་པ་ཆེན་པོ་ངོ་སྤྲོད་ཀྱི་གདམས་པ། ཨ་ཁྲིད་ཆེན་མོ་
གྲགས་པ་འདི་ཉིད་ཀྱི། ཚིག་དོན་མ་ལུས་པར། བཀའ་ལུང་རྗེས་གནང་དང་
བཅས་པ་ཞུས་ཤིང་། འབྲལ་མེད་རྒྱུན་དུ་ཉམས་སུ་བླངས་ཏེ། སྐྱི་ཤོད་ཕུག་
ལ་སོགས་པ་དབེན་གནས་མཐའ་དག་ཏུ་བཞུགས་ཤིང་། ཉམས་སུ་ལེན་པ་
མཛད་པས། ཉམས་རྟོགས་མངོན་དུ་གྱུར་ཞིང་གྲུབ་རྟགས་ཡོན་ཏན་དུ་མ་
མངའ་སྟེ། དེ་ཡང་ཚད་གསུམ་དོ་མཉམ་དུ་གོ་བས། སྡེ་སྣོད་ཀྱི་དགོངས་པ་
26



་
ཁྲོལ་བ་དང་། བདེན་གཉིས་ཟུང་འབྲེལ་ དུ་ རྟོགས་པས། འཁོར་འདས་
དབྱེར་མེད་དུ་གྲོལ་བ་དང་། གཞན་ཡང་ཉམས་རྟོགས་བྱིན་རླབས་ཀྱི་བཀའ་
བབས་པས། ཆགས་སྡང་གཟུང་འཛིན་གྱི་མཚན་མ་རང་སར་གྲོལ་བ་དང་།
གནས་ལུགས་ཐེག་ཆེན་གྱི་རྟོགས་པ་རྒྱུད་ལ་ཤར་བས། སྔར་ཞེན་བག་ཆགས་
ཀྱི་མཚན་མ་རང་སར་གྲོལ་བ་དང༌། རྨི་ལམ་འཁྲུལ་རྟོགས་ཀྱི་སྣང་བ་རྒྱུན་ཆད་
ནས། སྒྲིབ་མེད་འོད་གསལ་གྱི་སྣང་བ་རྒྱུན་ཆད་མེད་པ་དང་། བྱམས་དང་
སྙིང་རྗེ་ལྡན་པས་གདུག་པ་ཅན་ཟིལ་གྱིས་གནོན་པ་དང་། བསྐྱེད་རྫོགས་འདུ་
འབྲལ་མེད་པས། ཡི་དམ་གྱི་ཞལ་གཟིགས་པ་དང་། ཏིང་འཛིན་དམིགས་
པའི་བྱིན་རླབས་ཀྱིས། ནད་གདོན་རང་སར་ཞི་བ་ལ་སོགས་ཡོན་ཏན་གྲུབ་
རྟགས་དུ་མ་མངའ་བ་ལགས་སོ། དེ་ནས་མེ་གཉོས་རྣམ་གཉིས་ཀྱི་གདན་ས་
གཡས་རུ་དབེན་ས་ཁར་ བཞུགས་ ཏེ། དེ་དུས་བྲུ་ སྟོན་ ཉི་ རྒྱལ་ གྱི་སྲས་པོ།
རིག་འཛིན་ཆེན་པོ་མི་ རྒྱལ་ཁྲི་ཚོའི་སྤྲུལ་པ། བྲུ་ཤ་ནམ་མཁའ་རྒྱལ་མཚན་
བཞུགས་དུས་ ཡིན་ པས། ཁོང་ གི་ བསྟན་ པའི་ རྒྱལ་ ཐེབས་ མཛད་ ཅིང་།
བཀའ་ལུང་ཉན་བཤད་ཀྱི་འཁོར་ལོ་བསྐོར་ཏེ། ཕྱོགས་མཚམས་ཀྱི་གྲྭ་པ་བུ་
སློབ་ཀུན་ལ། བོན་གྱི་སྦྱིན་པ་རྒྱ་ཆེན་པོ་བཀྱེས་ཤིང་། བཙའ་རྫི་དང་སྐྱོང་
བྲན་མཛད་དེ། དོན་བསྟན་པའི་བྱ་བ་དང་། གོང་མའི་ཞབས་ཏོག་ལ་སོགས་
བསྟན་པའི་རྒྱལ་མཚན་བཙུགས་ཤིང་། འགྲོ་དོན་རྒྱ་ལག་ཕྱེད་པར་མཛད་པ་
ལགས་སོ། ཐ་ མ་ སྐུ་ཚེ་ཡང་ མཐར་ ཕྱིན་ ཞིང་། འགྲོ་དོན་རྫོགས་ པ་ དང༌
དབྱིངས་སུ་མྱ་ངན་འདས་ཤིང་གྲུབ་པའི་རྟགས་ཀྱང་མང་དུ་བྱོན་པ་ལགས་སོ།
རྗེས་ འཇུག་ བུ་ སློབ་ གྲོལ་ ཚུལ་ ཡང༌། སྤྱིར་ གྱི་ ཕྱོགས་ མཚམས་ ཀུན་ ནས།
27



མཁས་བཙུན་བཟང་གསུམ་འཛོམས་པ་མང་དུ་བྱོན་ན་ཡང༌། བྱེ་བྲག་ ཏུ་ཕྱི་
ནང་གསང་གསུམ་གྱི་བརྒྱུད་པ་འཛིན་ཅིང་། ཀུན་གྱི་ནང་ནས་མཆོག་ཏུ་གྱུར་
པ། ཐུགས་ཀྱི་དགོངས་པ་བུམ་པ་གང་བྱོ་འདྲ་བ་མངའ་བ་བསྟན་པའི་བདག་
ཉིད། ཐུགས་ཀྱི་སྲས་དམ་པ། རྒྱུད་འཛིན་དབོན་པོ་འགྲན་ཟླ་ཐམས་ཅད་
དང་བྲལ་བ། མཉམ་མེད་རིན་པོ་ཆེ་བློ་གྲོས་རྒྱལ་མཚན་ལགས་སོ། མ་འོངས་
ལུང་བསྟན་ནས་གསུངས་པའི་རྣམ་ཐར་ལས། རྨ་ཡི་ནང་རྒྱུད་གླིང་གྲགས་
ནས། དེ་ཡི་བསྟན་པའི་ཟུར་འཛིན་དུ། ཞང་ཞུང་ལྷ་ཁྲིའི་སྤྲུལ་པ་ནི། འ་
ཞའི་གདུང་འཛིན་བདུད་རྩི་ མཚན། དེ་ཡིས་ བསྟན་པའི་ཟུར་འཛིན་བྱེད།
ཞང་ཞུང་ཡུལ་ནས་བྱོན་དུས་ སུ། གསས་ མཁར་ གཡུང་ དྲུང་འོད་འཕྲོ་ལ།
མཆོད་པ་དམ་པ་ཆགས་ པ་ཡིན། ལོངས་སྤྱོད་བག་ཙམ་ཆུང་བ་ཡོང་ཞེས་
གསུངས་པ་དང་། འགྲོ་མགོན་གྱི་འཕྲུལ་ལྡེ་ལས། གཡོར་པོའི་ས་ཆར་འ་འུ་
བདུད་རྩི་མཚན་ཅན་འབྱུང༌། དེས་ཀྱང་འགྲོ་དོན་རྒྱས་པར་བྱེད། ཅེས་དང༌།
ཡང་དབྱིལ་ གྱི་ སྣུར་ ཡིག་ ལས། གཤེན་ གསང་ བ་ དོན་ གྲུབ་ སྤྲུལ་ པའི་ སྐུ་
བདེར་གཤེགས་འགྲོ་བ་འདྲེན་པའི་དཔལ། འ་ཞ་བདུད་རྩི་བྲུ་ཆེན་མཚན་
ཅན་འབྱུང་། ཚད་མེད་བཞི་ལྡན་འགྲོ་ལ་མ་ལྟར་བྱམས། ཡོན་ཏན་བརྒྱད་
ལྡན་མཁན་སློབ་ཆེན་པོར་གནས། ཞེས་གསུངས་པས། བླ་མ་དེ་ནི་མཚན་
དང་དོན་རྟགས་སུ་འཛོམས་པ་ཡིན་ཏེ། ཐུགས་ཉིད་ནམ་མཁའ་ལྟ་བུའི་ངང་
ཉིད་ལས། འཕྲུལ་ངག་བདུད་རྩི་ལྟ་བུའི་ཆར་བབས་ནས། འགྲོ་བ་ཐ་དག་གི་
སྡུག་བསྔལ་ སེལ་ཞིང༌། བསྟན་ པ་ མི་ ནུབ་བོན་གྱི་རྒྱལ་ མཚན་ བཙུགས་ པ་
ལགས་པས། འདི་ནི་བདེ་བར་ གཤེགས་ པའི་ རྣམ་ སྤྲུལ་ གདུལ་བྱ་འགྲོ་བ་
28



འདྲེན་པའི་དཔལ་དུ་བྱོན་པ་ལགས་སོ། ། བཞི་པ་མཚན་ལྡན་འ་ཞ་བློ་གྲོས་ཀྱི་
རྣམ་ཐར་ལ། ཡུལ་ནི་གཡོར་པོའི་དོལ་ཡིན་ཞིང་། གདུང་རུས་འ་ཞ་ཡིན།
དེ་ཡང་ཨ་ཁུའི་དབོན་པོར་སྐུ་འཁྲུངས་ཏེ། བྲིས་ཀློག་ལ་སོགས་ཡོན་ཏན་གྱི་
ཚོགས་གང་ལ་ཡང་། མ་རྨོངས་པར་མཁྱེན། དེ་ནས་ཡར་ཆེར་སྐྱེས་པ་དང་།
སྔོན་སྦྱངས་སྨོན་ལམ་གྱི་སྟོབས་ཀྱིས། གཡས་རུ་དབེན་ས་ཁར་བྱོན་ཏེ། ཁུ་
བོའི་དྲུང་དུ་སློབ་གཉེར་དང་ རབ་བྱུང་མཛད་དོ། ཚུལ་མིང་བློ་གྲོས་རྒྱལ་
མཚན་དུ་གསོལ། ཡང་སྐྱིད་མཁར་གྱི་སློབ་དཔོན་མེའི་དྲུང་དུ། དབལ་ཕུར་
ལུང་དོན་རྒྱས་པའི་དབང་ལུང་བྱིན་རླབས་དང་བཅས་པ་ཞུས། ཡང་རིག་
འཛིན་རྣམ་སྤྲུལ་དཔོན་གསས་ཁྱུང་རྒོད་རྩལ་དང་མཇལ་ནས། ཟང་ཟང་ལྷ་
བྲག་ལ་སོགས་གཏེར་ཁ་བཅུ་གཅིག་ནས་ཐོན་པའི་བོན་སྡེ་རྣམས་ཀྱི་དབང་ལུང་
བྱིན་རླབས་རྗེས་གནང་དང་བཅས་པ་རྣམས་ཞུས། ཡང་རྨ་ལྕམ་མེ་དང་རྨ་
སྟོན་ཤེར་སེང་གཉིས་དང་མཇལ་ནས། ལྷ་ཕུ་ཤེལ་དཀར་དང་། ཡར་ལྷ་ཤམ་
པོ་ནས་ཐོན་པའི་བོན་སྡེ་ལ་ཡང་། དབང་ལུང་བྱིན་རླབས་དང་བཅས་པ་ཞུས།
གཞན་ཡང་གཤེན་སྒྱུར་གཉན་འཐིང་། ཁུ་ཚ་གཞོད། ལུང་བོན། རྨ་སྲིད་
འོར་སྒོམ་ལ་སོགས་པ་ལྷོ་བྱང་མདོ་གསུམ་ཀུན་ནས་ཐོན་པའི་བོན་སྡེ་ལ་སོགས་
དོན་ལ་གསར་རྙིང་ཀུན་ལ། ཚེ་རབས་མང་པོ་ནས་སྦྱངས་པ་སྔོན་དུ་སོང་བ་ཡི།
དུས་འདིར་སྔོན་སྦྱངས་ཀྱི་ལས་འཕྲོ་སད་ནས། དེ་དག་གི་བདག་པོ་མཛད་དེ།
ཕྱི་ནང་རྒྱུད་སྡེ་མཐའ་དག་ལ། ཐོས་བསམ་དང་ཉན་བཤད་ལ་ སོགས་བློ་
སྦྱངས་མཛད་པས། འཇིག་རྟེན་གྱི་སྣང་བ་ལ་སྐྱོ་ཤས་སྐྱེས་ནས། སྤྲོས་བྲལ་མི་
རྟོག་པའི་ཏིང་འཛིན་ཉམས་སུ་ལེན་པར་དགོངས་ནས། འགྲོ་མགོན་བདུད་རྩི་



ཡི་རྗེས་སུ་འབྲེང་ནས། གནས་ལུགས་ཐེག་པ་ཆེན་པོ་ངོ་སྤྲོད་ཀྱི་གདམས་པ་
དམར་ཁྲིད་དང་བཅས་པ་ཞུས་ཤིང༌། གཉན་ཆེན་ཐང་ལྷའམ། བཀྲ་ཤིས་
བདེ་སྒང་ལ་སོགས་དབེན་གནས་མཐའ་དག་ཏུ་བཞུགས་ནས། རིའི་བུ་བྱས་
ཤིང་རྩེ་གཅིག་ཡེངས་མེད་དུ་ཉམས་སུ་བླངས་པས། མྱོང་རྟོགས་ཀྱི་གྲོལ་བ་
ཁྱད་པར་ཅན་ཐུགས་ལ་ཤར་ཏེ། སྡེ་སྣོད་ཀྱི་དགོངས་པ་རྒྱ་ཆེན་པོ་ཁྲོལ་བ་
དང་། བསྐྱེད་རྫོགས་ཀྱི་དགོངས་པ་ལས་སུ་རུང་བ་དང་། ཡི་དམ་ལྷའི་ཞལ་
གཟིགས་པ་དང༌། ཁོད་སྤུངས་དྲན་པ་དང་མཇལ་ནས། རྩ་རླུང་འཕོ་བ་ཁྲིད་
ལ་སོགས་ཞུས་ལེན་དུ་གསུངས་པ་དང་། དབལ་མོའི་ལུང་བསྟན་བྱུང་ཞིང༌།
ཟབ་མོའི་བསྐྱེད་རྫོགས་དང་། གསང་བ་ངོ་སྤྲོད་ཀྱི་གདམས་པ་གནང་བ་དང་།
གཞན་ཡང་ཕྱི་ནང་གི་ཡུལ་རྐྱེན་བཟང་ངན་ཐམས་ཅད། རིག་པའི་གསལ་
ཆར་ཤར་ཏེ། མུན་པ་དང༌། ས་རྡོ་རི་བྲག་ལ་སོགས་གང་གིས་ཀྱང་བར་མ་
ཆོད་པར་ཕ་རོལ་གྱི་སྣང་བའམ། སེམས་ཐམས་ཅད་སྒྲིབ་མེད་ཟང་ཐལ་དུ་
ཤེས་པ་ལགས་སོ། རྫུ་འཕྲུལ་གྲུབ་རྟགས་བསམ་གྱིས་མི་ཁྱབ་པ་ཞིག་མངའ་
བར་གདའ་སྟེ། དེ་དག་སྦས་པའི་ཚུལ་གྱིས་འགྲོ་དོན་མཛད་པར་གདའོ། དེ་
ནས་བླ་མའི་གདན་ས་གཡས་རུ་དབེན་ས་ཁར་བཞུགས་ཏེ། དེ་དུས་བྲུ་ཤ་ནམ་
མཁའི་སྲས་བྲུ་སྟོན་དར་མའམ། ཡོན་ཏན་རྒྱལ་ མཚན་ནམ། སྲི་ཐུབ་ལ་
སོགས་ བཞུགས་ པས། དེ་ དག་ གི་ བསྟན་ པའི་ རྒྱལ་ ཐེབས་ མཛད་ ནས།
འཆད་རྩོད་རྩོམ་གསུམ་ལ་ སོགས་བཀའ་ཡི་འཁོར་ལོ་རྒྱ་ཆེན་པོ་བསྐོར་བས།
སྙན་པ་དང་ གྲགས་པས་ཕྱོགས་ མཚམས་ ཀུན་ ཏུ་ ཁྱབ་ སྟེ། དགུང་དུ་གཡུ་
འབྲུག་གྲགས་པ་ལྟ་བུར་གྱུར་ནས། ཉི་མ་ཤར་ནུབ་ལྷོ་བྱང་ཀུན་ནས། གྲྭ་བུ་
30



སློབ་བསམ་གྱིས་མི་ཁྱབ་པ་འདུས་སོ། དེ་དག་བློ་དང་བསྟུན་པའི་གདམས་པ།
གང་ལ་གང་འདུལ་གང་འཚམས་ཀྱི་སྒོ་ནས། འགྲོ་དོན་རྒྱ་ཆེན་པོ་མཛད་དོ།
གཞན་ཡང་ཕྱི་ནང་གསང་བ་ཡང་གསང་། རྒྱུད་ལུང་མན་ངག་གི་བོན་སྡེ་ཀུན་
ལའང་། ཆེ་བ་མཚན་ཉིད་སྲིད་པའི་མཛོད་ཕུག་མན་ཆད་ནས། ཆུང་བ་ཆུ་
སྦྱིན་ཡན་ཆད་ལ། གཞུང་འགྲེལ་ཏི་ཀ་ཕྱག་བཞེས་ལ་སོགས་མ་མཛད་པའི་
བོན་ནི་གཅིག་ཀྱང་མེད་ལ། དགོས་ གདམས་ པ་ རིན་ པོ་ ཆེ་ འདི་ ལ་ ཡང་།
འགྲོ་མགོན་གཡོར་མེའི་མཛད་སྲོལ་ཇི་ལྟ་བ་བཞིན། ཉུང་དུ་བསྡུས་ཤིང་གོ་
བདེ་བའི་ཕྱིར་དུ། ཐུན་མཚམས་བཅུ་གསུམ་པ་དང་། བར་དོ་གདན་དོན་
བཞི་པ་མཛད། གགས་སེལ་གྱི་སྔར་གྱི་གཞུང་བཞི། ཁ་འཐོར་ཉི་ཤུ་རྩ་གཅིག
གྲུབ་ཐོབ་རྣམས་ཀྱི་ཞལ་གདམས། ཨ་ལུང་དགོངས་པའི་གགས་སེལ། མ་
རྒྱུད་ཐུགས་རྗེ་ཉི་མ། མན་ངག་མཐའ་དག་གི་གནད་གཅིག་དུ་དྲིལ་ནས།
གདམས་པ་རིན་པོ་ཆེ་མུན་སེལ་སྒྲོན་མ་བྱ་བ་བསྒྲིགས་སོ། དེ་ལྟར་བླ་མ་རིན་
པོ་ཆེ་དེ་ནི། ཚེ་རབས་མང་པོ་ནས་སྦྱངས་པ་སྔོན་དུ་སོང་བའི་སྐྱེས་བུ་ཡིན་
ཞིང་། དུས་འདིར་བློ་གྲོས་ཀྱི་སྣང་བ་ཕྱོགས་མེད་དུ་རྒྱས་པས། འཆད་རྩོད་
རྩོམ་གསུམ་ལས། བློའི་སྤོབས་པ་ཐོགས་པ་མེད་པར་གྱུར་ཏེ། སྨྲ་བའི་སེང་གེ་
བོན་གྱི་པཎྜིཏ་ཆེན་པོར་གྱུར་པ་ཡིན་པས། སྡེ་སྣོད་རྒྱུད་ལུང་མན་ངག་ཀུན་
འབྱེད་པའི་ལྡེ་མིག་མཛད་དོ། དེ་ལྟར་མཁས་གྲུབ་སྒོམ་ཉམས་དང་ལྡན་པའི་
བླ་མ་དེས། གདུལ་བྱ་དཔག་ཏུ་མེད་པ་ཞིག བདེ་ཆེན་ཐར་པའི་ལམ་ལ་
བཀོད་པ་ལགས་སོ། ཐ་མ་དགུང་ལོ་ཡང་དྲུག་ཅུ་རྩ་དྲུག་བར་དུ་བཞུགས་ཏེ།
འགྲོ་དོན་རྫོགས་པ་དང་མི་རྟག་མྱ་ངན་འདས་པའི་ཚུལ་བསྟན་ནས། ཞིང་
31



ཁམས་དག་པའི་གནས་སུ། འགྲོ་དོན་རྒྱ་ཆེན་པོ་མཛད་པ་གསུངས་སོ། རྗེས་
ལ་གྲུབ་རྟགས་ཀྱང་གདུང་རིང་བསྲེལ་དང༌། གཞའ་འོད་གུར་ཁང་ལ་སོགས་
མང་དུ་བྱོན་ཞིང་། བསྟན་པ་རྗེས་སུ་བཞག་པ་ལགས་སོ། རྗེས་འཇུག་བུ་
སློབ་རྣམས་ཀྱི་གྲོལ་ཚུལ་ཀྱང༌། སྤྱིར་གྱི་སྟོད་སྨད་བར་གསུམ་ཀུན་ཏུ་མཁས་
བཙུན་བཟང་གསུམ་འཛོམས་པ་མང་དུ་བྱུང་ན་ཡང༌། ཁྱད་པར་ལ་སྟོད་དུ་བྲུ་
སྟོན་ཚུལ་ཁྲིམས་རྒྱལ་མཚན་དང༌། གཙང་དུ་བྲུ་སྟོན་འདུལ་བ་རྒྱལ་མཚན་
དང༌། མདོ་ཁམས་སུ་ཁྲོ་ཚང་ཚུལ་ཁྲིམས་རྒྱལ་མཚན་དང་། འགྲོ་མགོན་སྲས་
པོ་བློ་གྲོས་རྒྱལ་མཚན་ལ་སོགས་མང་དུ་བྱུང་ངོ༌། དེ་རྣམས་ཀྱི་ནང་ནས་ཀྱང་
བསྟན་པའི་བདག་ཉིད་དུ་གྱུར་ཞིང་། ཕྱི་ནང་གསང་བའི་བརྒྱུད་པ་འཛིན་པ་
མཉམ་མེད་རིན་པོ་ཆེ་འདུལ་བ་རྒྱལ་མཚན་ལགས་སོ། མ་འོངས་ལུང་བསྟན་
ལས་གསུངས་པའི་རྣམ་ཐར་ལས། རྨ་ཡི་ནང་རྒྱུད་གླིང་སྒྲགས་ལས། དེ་ཡི་
བསྟན་པ་བྲུ་ནམ་མཁའ་རྒྱལ་ མཚན་ལ་གནས་པ། ཧྲིས་པ་གྱེར་མེད་སྤྲུལ་པ་ནི།
རྨང་ར་ཨག་ཚོམ་རྨོག་ཐག་ཡོད། མཆན་འོག་གཡས་ན་སྨེ་བ་ཡོད། འ་ཞའི་
མཚན་ ཅན་བློ་ གྲོས་ མིང་། སྒོམ་སྒྲུབ་བྱས་ པས་ གྲུབ་ ཐོབ་ པ་ཡོང་། ཞེས་
གསུངས་པ་དང༌། ཡང་བླ་ཆེན་གྱིས་གསུངས་པའི་སྣུར་ཡིག་ལས། བདེར་
གཤེགས་ཕྱི་རབས་འདྲེན་པའི་གཤེན། བ་གོར་དབེན་ས་བོན་གྱི་འབྱུང་གནས་
སུ། བྱང་ཆུབ་སེམས་དཔའ་ཆེན་པོ་ནི་སྐྱེ་མེད་ས་ནོན་བློ་གྲོས་རྒྱལ་མཚན་
མཚན་ཅན་འབྱུང༌། རིག་པ་རང་ཤར་གླིང་བཞི་ཡུད་ལ་གཟིགས། རང་རིག་
སྒྲིབ་མེད་སྐྱེ་བ་ལྔ་བརྒྱ་གསལ། གཟི་བརྗིད་གདེང་ལྡན་བདུད་བཞི་ཟིལ་གྱིས་
གནོན། ཕྱི་རབས་འགྲོ་བ་མ་ནོར་དྲན་པས་ཆོག ཅེས་དང་། ཡང་ཕྱི་རབས་



སྐོས་ཡིག་སྒྲོན་མ་ལས། སངས་རྒྱས་གཡོར་མེའི་སྐྱེ་བ་ཡིན་པར་གསུངས་ཏེ།
དེ་ཡི་སྐྱེ་བ་བརྒྱུད་པ་ཞིག ཁོད་སྤུངས་ཕ་ཡི་བུ་ཡིན་ཟེར། གཙང་སྨད་རི་བོ་
ཆེ་ཡི་མདུན། ཁོད་སྤུངས་བསྟན་པ་འཛིན་པར་འགྱུར། ཤ་སྨུག་ཤ་མཚན་
ལུས་ལ་ཡོད། ཤེས་རབ་རྒྱས་ཤིང་བྲམ་ཟེའི་རྟགས་ཅན་འོང་། བོན་འདི་དར་
རྒྱས་སྤེལ་བར་བྱེད། , ཁོད་སྤུངས་བོན་འདི་དེ་དུས་དར། ཞེས་གསུངས་པ་
དང་། ཡང་ དབྱིལ་ གྱི་ ལྡེ་ མིག་ ལས་ ཀྱང་། གཡོར་ མེའི་ སྐྱེ་ བ་ ཡིན་ པར་
གསུངས་ཏེ། དེ་རྗེས་འ་ཞ་རྒྱལ་བའི་མཚན་ཅན་འབྱུང༌། དེ་ཡི་བཀའ་དང་
གསུང་ཐོས་ སངས་རྒྱས་འབྲས་བུ་ཐོབ། སྐྱེ་སྒོ་ངན་ པ་ ཐམས་ ཅད་ཁེགས།
དེའི་དྲུང་དུ་སྨོན་ལམ་གང་བཏབ་པ། ཁམས་ན་སྟོང་དང་ལྔ་བརྒྱ་ཡོད། སྡེ་
ཆེན་སྟོད་སྨད་བར་གསུམ་ནས། བོན་དར་ནུས་པ་ཉི་ཤུ་རྩ་ལྔ་འབྱུང༌། དྲན་
པའི་བོན་ཀུན་དེ་དུས་དར་ཞིང་སྤྱོད། འདས་ནས་ཁམས་དབུས་གཙང་གསུམ་
དུ། གསུམ་དུ་སྤྲུལ་ནས་འགྲོ་བ་འདྲེན། ཞེས་གསུངས་པ་དང༌། ཡང་འགྲོ་
མགོན་གྱི་འཕྲུལ་ལྡེ་ལས་ཀྱང་། གཡོར་མེའི་སྐྱེ་བ་ཡིན་པར་གསུངས་ཏེ། དེ་
རྗེས་གཡོར་པོའི་ས་ཆ་རུ། འ་ཞ་རྒྱལ་བའི་མཚན་ཅན་འོང་། སྨོན་ལམ་
སྟོབས་ཀྱིས་བུའི་བསྟན་པ་འཛིན། རྨང་ར་ཨག་ཚོམ་བྲམ་ཟེའི་མཚན་རྟགས་
ཅན་ཅིག་འོང་། སྐྱེས་བུ་དེ་ངོ་ ཤེས་ ཤིང༌། དེའི་དབང་ གི་ ཆུ་ རྒྱུན་ སུས་
འཐུངས་པ། ཕྱིར་མི་ལྡོག་པའི་ས་ ཐོབ་འགྱུར། སྐྱེས་བུ་དེའི་ཕྱག་དབང་
ཞབས་དབང་སུས་ཐོབ་པ། ས་བཅུ་རིམ་གྱིས་བགྲོད་པར་འགྱུར། སྐྱེས་བུ་དེ་
ལ་ལས་འབྲེལ་གང་བཞག་པ། ངན་སོང་འཁོར་བར་ལྷུང་མི་སྲིད། ལྔ་བརྒྱའི་
དུས་སུ་སྐྱེས་བུ་དེ་ནི་ཁོད་སྤུངས་བདག་ཡིན་པས། ངོ་ཤེས་པར་གྱིས་ཤིག་



གསུངས། དེ་ལྟར་བླ་མ་དེ་ནི་མ་འོངས་ལུང་བསྟན་མཐའ་དག་ནས། བདེ་
བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་པར་གསུང་ཅིང་། ཁྱད་པར་བླ་
ཆེན་པོ་དངོས་ཡིན་པར་གསུངས་པས། འདི་ལ་ལས་འབྲེལ་གང་བཞག་པ་
ཙམ་གྱིས། ཡོན་ཏན་བསམ་ལས་འདས་པ་འབྱུང་གསུངས་པ་ལགས་སོ། །
ལྔ་པ་མཚན་ལྡན་འདུལ་བ་རིན་པོ་ཆེའི་རྣམ་ཐར་ལ། ཡུལ་ནི་གཙང་སྨད་
གཡས་རུ་ དབེན་ ས་ ཁར། ཡབ་བྲུ་ ཤ་ ཡོན་ ཏན་ རྒྱལ་ མཚན་གྱི་སྲས་སུ་ སྐུ་
འཁྲུངས་ཤིང་། དེ་ཡང་སྔོན་ནས་སྦྱངས་པ་སྔོན་དུ་སོང་བས། ཆུང་ནས་ཚེ་
སྔ་ཕྱི་སྐྱེ་གནས་མཁྱེན་པ་ལ་སོགས། ཡོན་ཏན་དུ་མ་མངའ་བར་གདའོ། དེ་
ནས་ཆེར་ སྐྱེས་ པ་དང༌། མཚན་ལྡན་བློ་གྲོས་ རིན་པོ་ཆེའི་དྲུང་དུ། ཐོས་
བསམ་གྱིས་སྒྲོ་འདོགས་བཅད་ཅིང་ཐུགས་སྦྱོངས་མཛད། ཡང་སྐྱིད་མཁར་གྱི་
ཞུ་གཡས་རྒྱལ་མཚན་དར་གྱི་དྲུང་དུ་ཡང་། ཐོས་བསམ་མཛད་ཅིང་། རབ་
བྱུང་མཛད་པར་ཞུས་པས། ཁོང་གི་ཞལ་ནས་རབ་བྱུང་འདིར་མི་ཡོང་། ཕ་
གིར་བྱེད་ དགོས། དགེ་བསྙེན་གྱི་ སྡོམ་ པ་ འབོགས་ གསུངས་ནས། དགེ་
བསྙེན་གྱི་ཁྲིམས་ཕོག་ཅིང་། མཚན་འདུལ་བ་གཡུང་དྲུང་དུ་བཏགས་སོ། དེ་
ནས་གཡས་རུ་དབེན་ ས་ ཁ་ནས། མཚན་ལྡན་བླ་མའི་གསུང་འཕྲིན་དང་
གདན་འདྲེན་པ་བྱུང་སྟེ། ཚུར་ལ་བྱུང་ནས་རབ་བྱུང་མཛད་པས། ཚུལ་མིང་
འདུལ་བ་རྒྱལ་མཚན་དུ་གསོལ་ནས། དག་པ་དྲང་སྲོང་གི་ཁྲིམས་དང་། ཁྱད་
པར་གནས་ལུགས་ཐེག་ཆེན་གྱི་ངོ་སྤྲོད་ལག་ལེན་དམར་ཁྲིད་དང་བཅས་པ་ཞུས་
སོ། དེ་ནས་བླ་མའི་གསུང་གིས། ད་ང་ན་སོ་ནི་རྒས། བསྟན་པའི་བདག་པོ་
ཡང་ཁྱེད་རང་ཡིན་པས། གོང་མའི་གདན་ས་ཟུངས་ལ་གྲྭས་བུ་སློབ་ཀྱི་སྐྱོངས་
34



-
༔
༔
d ༔-
1
བྲན་དང་། གདན་ སའི་བྱ་བ་དང་། བསྟན་ པའི་ ཞབས་ ཏོག་ གྱིས་ ཤིག་
གསུངས་ནས། ཕྱི་ནང་གསང་གསུམ་རྒྱུད་ལུང་མན་ངག་ཀུན་གྱི་དབང་ལུང་
བྱིན་རླབས་དང་བཅས་པ་གནང་ནས་གདན་ས་ཕོག དེར་མཚན་ལྡན་བླ་མའི་
བཀའ་ལྕི་བས། ལོ་འགར་གདན་ས་བསྐྱངས་ཤིང་འདུས་པའི་འཁོར་དང་།
བུ་སློབ་ཀུན་ལ་འཕྲུལ་ངག་བོན་གྱི་ཆར་ཕབས་ཅིང་། འགྲོ་དོན་རྒྱ་ཆེན་པོ་
མཛད་པས། དེ་ཡང་སེམས་ཅན་མིའི་བུ་རྣམས་རུ་ངར་ཞིང་ཕྲག་དོག་ཤས་ཆེ་
བས། དེ་དུས་བདའ་མངར་གྱི་གསོལ་ཟས་བྱུང་སྟེ། དེར་བཞུགས་པ་ཐུགས་
མ་བདེ་ནས། འབྲོས་ཐབས་ཐེངས་འགའ་རེ་མཛད་པས། ཡང་ཡང་བཟུང་
ཞིང་མ་བཏང༌། རེས་ཤིག་ཞལ་ནས། དེ་རིང་ང་འགྲོ་ཡིན་ཡོད་དོ། སུ་ངོ་ཆེ་
བ་རྩལ་དྲག་པ་རྣམས། འཛིན་དུ་ཤོག་གཅིག་གསུངས་ནས་བྱོན་པས། ཀུན་
གྱིས་སྐུ་ལ་འཇུ་བ་དག་ག་ལ་ནུས་ཏེ། ཚིག་གཅིག་ཡང་ཞུ་མ་ཕོད་དོ། དུས་དེ་
ནས་ཕ་ཡུལ་དང་གཉེན་འབྲེལ་བུ་སློབ་ཐམས་ཅད། གོས་ཧྲུལ་བཞིན་དུ་ལིང་
གིས་བསྒྱུར་ནས། ཕྱོགས་མེད་ཀྱི་རྒྱལ་ཁམས་འགྲིམས་ཏེ། ཉིད་ཀྱི་ཞལ་
གདམས་ལས་ཀྱང་། ཕྱི་བདག་འཛིན་འཁྲུལ་པའི་ཡུལ་མཁར་སྤངས། ནང་
ཞེན་འཛིན་འཁྲུལ་པའི་གཉེན་འདུན་སྤངས། བར་འདུ་འཛི་གཡེང་བའི་ཡོ་
ལང་སྤངས། གསུམ་དེ་གསུམ་ཕྱི་ཡི་བློས་བཏང་ཡིན། ལུས་བཞི་འདུས་འདི་
ལ་གཅེས་ འཛིན་ སྤངས། སེམས་ དྲན་ གསལ་ འདི་ ལ་ ངོས་ འཛིན་ སྤངས།
ལས་ཟིན་མེད་ལོ་ཀའི་བྱ་བཞག་སྤངས། གསུམ་དེ་གསུམ་ནང་གི་བློས་བཏང་
ཡིན། གཞི་ལྟ་བ་འདི་ལ་ཕྱོགས་རིས་སྤངས། ལམ་སྒོམ་པ་འདི་ལ་བྱིང་རྒོད་
སྤངས། མཐར་འབྲས་བུ་འདི་ལ་རེ་དོགས་སྤངས། གསུམ་དེ་གསུམ་དོན་གྱི་
--



བློས་བཏང་ཡིན། ཞེས་ པ་ སོགས་ ཀྱི་ཞལ་གདམས་གསུངས་སོ། དེ་ནས་
གནས་ཆེན་གཡུ་ལུང་ཤེལ་ ཕུག་ གམ།. ལྷོ་ བྲག་ མཁར་ཆུ་ལ་ སོགས་དབེན་
གནས་མཐའ་དག་ཏུ་བྱོན་ཞིང་། ཐུགས་དམ་ཆུ་བོའི་རྒྱུན་བཞིན་དུ་བསྐྱངས་
པས། གཟུང་འཛིན་མཚན་མ་མཁའ་ལྟར་དག་སྟེ། མཐའ་བྲལ་ནམ་མཁའ་
ལྟ་བུའི་རྣལ་འབྱོར་པར་གྱུར་པས། སྐྱེ་བ་སྔ་ཕྱི་གནས་མཐོ་དམའ། ཕ་རོལ་
གྱི་བསམ་ ཤེས་ ཐམས་ ཅད་ སྒྲིབ་མེད་ ཟང་ ཐལ་དུ་གཟིགས་ ཤིང༌། ཉམས་
རྟོགས་པ་དང་གྲུབ་རྟགས་བསམ་གྱིས་མི་ཁྱབ་པ་ལ་མངའ་བསྙེམས། རི་ཁྲོད་
པ་ཆེན་པོའི་མཛད་སྲོལ་ཇི་ལྟ་བ་བཞིན། སྒོམ་སྒྲུབ་ཀྱི་རྐང་བཙུགས་ནས།
འགྲོ་དོན་ཕྱོགས་མེད་དུ་མཛད་ཅིང་། ཐེག་པ་ཆེན་པོ་བཀའི་འཁོར་ལོ་བསྐོར་
བས། བསྟན་པ་རིན་པོ་ཆེ་དར་རྒྱས་ཕྱོགས་མཚམས་ཀུན་ཏུ་འཕེལ་བ་ལགས་
སོ། ཉིད་ཀྱིས་མཛད་པའི་བཀའ་བརྟེན་ཡང་། རྒྱུན་གྱི་གཏོར་མ་བརྒྱ་རྩ།
ཡུལ་མཆོག་གནས་བཞི་ཡན་ལག་བདུན། གསོལ་འདེབས་རྣམ་དག་འགྱུར་
མེད། ཐུགས་རྟོལ་གྱི་མགུར་འབུམ་ལ་སོགས་ཡིག་ཕྲན་མང་དུ་མཛད་དོ། དེ་
ནས་ཕྱིས་ཡར་འབྲོག་ར་དམར་ན་བཞུགས་དུས། གདན་འདྲེན་པ་བྱུང་དུས་
སུ་བྱོན་པར་མ་གནང་སྟེ། ཞལ་ནས་དགོན་དེ་ན་ཚིག་རྩུབ་མཚོན་ཆ་རྣོ། མི་
བདག་གི་བཟོད་པའི་ཕུབ་ཆུང་སྲབ། ཕྱིས་གཡོ་སྒྱུ་མེ་སྐྲུན་བྱུང་དོགས་གདའ།
བདག་ད་རུང་ཕྱོགས་མེད་རི་ཁྲོད་འགྲིམས་ཞེས་ལ་སོགས་གསུངས་སོ། ཡང་
ལྷོ་བྲག་མཁར་ཆུར་བྱོན་ནས་བཞུགས་དུས་ཡང་གདན་འདྲེན་པ་བྱུང་དུས་
གསུངས་པར། ཀླད་མེད་ཕྱོགས་མེད་འགྲིམས་པའི་སྤྲང་ཟས་ཞིམ། འདོད་
མེད་ཀྱི་བློ་ སེམས་ ནགས་ ཁྲོད་ བདེ། ལྷོ་ བོད་ གཉིས་ ཀྱི་ ས་ མཚམས་ ནས།
36
，



གཡས་རུའི་ཕྱོགས་སུ་འཕྲིན་དེ་ཐལ། རེ་བ་མ་བྱེད་དབེན་ས་བ། ཞེས་པ་ལ་
སོགས་པའི་ཞལ་གདམས་གསུང་འཕྲིན་བསྐུར་ཞིང་བྱོན་པར་མ་གནང་ངོ༌།
དོན་ལ་ ཕ་ཡུལ་དང་འདོད་ཡོན་གྱི་ཞེན་པ་གཏིང་ནས་ཆོད་ཅིང་། གཟུང་
འཛིན་འཁྲུལ་པའི་སྣང་བ་སྒྱུ་མར་གཟིགས་པའི་སྐྱེས་བུ་ཡིན་པར་གདའོ། དེ་
ནས་སྙུང་གཞི་ཡང་བགོ་ཐུ་བ་ལྟར་སོང་ཏེ། ཞབས་ཏོག་པ་ཀུན་གྱིས་ཁུར་ཞིང་
མོན་ཡུལ་འབུམ་ཐང་ཕྱོགས་སུ་བྱོན་ནས། ལྷོ་མངོན་ལུང་བྱ་བར་བཞུགས་སོ།
ཐ་མ་སྐུ་ཚེ་ཡང་ལྔ་བཅུ་རྩ་ལྔ་ལ་དབྱིངས་སུ་མྱ་ངན་ལས་འདས་ཏེ། ང་ལ་
རྟགས་ལ་སོགས་པ་ཅི་ཡང་མི་ཡོང་པས། ཕུང་པོ་མ་སྲེགས་པར་རི་ལ་སྐྱོལ་ཅིག་
གསུངས་ཀྱང་། ཞུགས་ལ་ཞེན་པས། གདུང་ཡང་བྱ་འུར་དུ་ཐུལ་གྱིས་སོང་སྟེ།
ནམ་མཁའ་གཡའ་དག་སྟེ་ཕུང་པོ་ལྷག་མེད་དུ་སངས་རྒྱས་པ་ལགས་སོ། རྗེས་
འཇུག་བུ་སློབ་ཀྱང་སྤྱིར་སྟོད་སྨད་བར་གསུམ་ཀུན་དུ་མཁས་བཙུན་བཟང་
གསུམ་འཛོམས་ཞིང་། བསྟན་པའི་བདག་ཉིད་འགྲོ་བའི་འདྲེན་སྟོན་དུ་གྱུར་
པ་མང་ན་ཡང་། ལ་སྟོད་དུ་བུ་སྟོན་དད་པ་ཚུལ་ཁྲིམས། གཙང་དུ་མཁས་
བཙུན་རྒྱལ་བའམ། མཁས་བཙུན་གཅུང་པོ་བ་ལ་སོགས་ཏེ། གཞན་ཡང་
རྟོགས་ལྡན་གྱི་གྲུབ་ཐོབ་མང་དུ་བྱུང་ངོ༌། དེ་རྣམས་ཀྱི་ནང་ནས་འགྲོ་དོན་གྱི་
ཁྱབ་ཆེ་ཞིང་། བསྟན་པའི་བདག་ཉིད་དུ་གྱུར་པ་བྲུ་ཤ་རྒྱལ་པ་རིན་པོ་ཆེ་
ལགས་སོ། མ་འོངས་ལུང་བསྟན་གསུངས་པའི་རྣམ་ཐར་དང་། དབྱིལ་གྱི་ལྡེ་
མིག་ཆུང་བ་ལས། བྲུ་ཡི་བརྒྱུད་པ་འཛིན་པ་ཞིག འདུལ་བ་གཡུང་དྲུང་བྱ་བ་
འབྱུང༌། དེས་ཀྱང་འགྲོ་བ་ཐར་པར་འདྲེན། ཞེས་གསུངས་པ་དང་། ཆོས་
ཀྱི་འབུམ་སྡེ་ལས་ཀྱང་། དགེ་སློང་མེ་ཏོག་སྙིང་པོ་བྱ་བའི་སྐྱེ་བ་ཡིན་ པར་
37



གསུངས་ཏེ། དོན་ལ་བླ་མ་དེ་ནི་གྲུབ་མཐའ་ཕྱོགས་མེད་དུ་གཟིགས་ཤིང་།
བདེ་བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་པ་ལགས་སོ། ། དྲུག་པ་
མཚན་ལྡན་རྒྱལ་བ་གཡུང་དྲུང་གི་རྣམ་ཐར་ལ། ཡུལ་ནི་གཡས་རུ་དབེན་ས་
ཁར། ཡབ་བྲུ་ཤ་བསོད་ནམས་རྒྱལ་སྲིད་ཐུབ་ཡང་ཟེར་ མཚན་གྱི་སྲས་སུ་ སྐུ་
འཁྲུངས་ཏེ། སྐུ་མཆེད་བཞི་ཡོད་པའི་ཐ་ལྟག་ཡིན། དེ་ཡང་སྤྲུལ་སྐུ་འགྲོ་བའི་
དོན་ལ་བྱོན་པ་ཡིན་པས། ཆུང་ནས་ཡོན་ཏན་དུ་མ་དང་ལྡན་ཏེ། དགུང་ལོ་
བརྒྱད་ལ་མཚན་ཉིད་སྲིད་པའི་མཛོད་ཕུག་བཤད། དེ་ནས་འདུལ་བ་རིན་པོ་
ཆེའི་དྲུང་དུ། དག་པ་ དྲང་སྲོང་གི་སྡོམ་པ་བླངས་ཏེ། ཚུལ་ མིང་ རྒྱལ་ བ་
གཡུང་དྲུང་དུ་མཚན་གསོལ་ཞིང་། བསླབ་པ་ཚུལ་ཁྲིམས་ཀྱི་དོན་དང་ལྡན་
པར་མཛད། གཞན་ཡང་ཕྱི་ནང་གསང་གསུམ་གྱི་བོན་སྡེ་ལ། དབང་ལུང་
བྱིན་རླབས་དང་བཅས་པ་ཞུས་ཤིང་། ཐུགས་རྒྱུད་སྦྱངས། ཁྱད་པར་གནས་
ལུགས་ཐེག་ཆེན་གྱི་ངོ་སྤྲོད་ཞུས་པས། རྩེ་གཅིག་ཡེངས་མེད་ཀྱི་ཐུགས་དམ་
མཛད་དེ། བླ་མ་ཉིད་ཀྱི་གསུང་ལས་ཀྱང་། བདག་གིས་ཀྱང་དང་པོ་སྲུང་
སྡོམ་གྱི་བསླབ་པ་ཞུས་ནས་ངོ་ལྐོག་མེད་པར་བསྲུངས། བར་དུ་ཐོས་བསམ་གྱི་
བཀའ་དྲིན་མནོས་ནས་སྒྲོ་འདོགས་ལེགས་པར་བཅད། ཐ་མ་ཡང་དག་པའི་
གནས་ལུགས་ཞུས་ནས་རང་ངོ་ཤེས་པ་ཙམ་བྱུང་བས། འདི་ཕྱི་གཉིས་ཀར་མི་
ཁྱུར་ཚུད་པ་ཙམ་བྱུང་བ་འདི་ཡང་། གསུམ་ལྡན་གྱི་བླ་མ་དམ་པ་དེའི་བཀའ་
དྲིན་ལགས་སོ། ཞེས་གསུངས་སོ། གཞན་ཡང་དབྱིལ་སྟོན་ཁྱུང་རྒོད་རྩལ་གྱི་
དབོན་པོ་དབྱིལ་སྟོན་ནམ་མཁའ་བསོད་ནམས་སམ། ལུང་བོན་ལྷ་གཉན་གྱི་
བརྒྱུད་པ་ལུང་སྒོམ་བཀྲ་ཤིས་རྒྱལ་མཚན་ནམ། རྨ་སྟོན་སྲིད་འཛིན་གྱི་བརྒྱུད་



པ། རྨ་སྟོན་དྲང་སྲོང་ལ་སོགས་རྣམས་ལས་ཀྱང་། དབང་ལུང་གདམས་པ་
བྱིན་རླབས་དང་བཅས་པ་ཞུས། ཁྱད་པར་རྫོགས་པ་ཆེན་པོ་སྙན་རྒྱུད་ཀྱི་སྐོར་
རྣམས། ལ་སྟོད་ཀྱི་རྟོགས་ལྡན་དད་ཤེས་དང་། འཛད་ཀྱི་ཞང་སྟོན་བསོད་
ནམས་རིན་ཆེན་ལས་སོགས། བརྒྱུད་ལྡན་གྱི་བླ་མ་རྣམས་ལ་བཏུགས་ཤིང་།
དབང་ལུང་བྱིན་རླབས་ ཉམས་ བརྒྱུད་རྗེས་གནང་དང་ བཅས་ པ་ཞུས་ནས།
ཐུགས་དམ་གྱི་གཙོ་བོར་མཛད་དོ། དེ་ནས་གཡས་རུ་མཁར་སྣའི་བྲག་གམ།
ར་གོང་ཡོན་པོ་ལ་སོགས་སྒྲུབ་གནས་མཐའ་དག་ཏུ་ཉམས་ལེན་མཛད་དོ། བླ་
མ་ཉིད་ཀྱི་གསུང་ལས་ཀྱང་། གྲུབ་ཆེན་གོང་མ་རྣམས་ལ་མོས་གུས་བྱས་པའི་
ཐུགས་རྗེས། ཡིད་ཆེས་ཐག་ཆོད་སྤྲོས་པ་ཆོད་པ་ཞིག་བྱུང་གསུངས་པ། དེ་
ཡང་མི་རྟོགས་ཡེ་ཤེས་ཀྱི་བདེ་བ་ཁོང་ནས་ཤར་ཏེ། གཟུང་འཛིན་མཚན་མའི་
བག་ཆགས་རྒྱུན་ཆད་པ་དང་། གཞི་ལྷུན་གྲུབ་ཀྱི་འོད་གསལ་རྒྱུན་ཆད་མེད་
པར་ཤར་བས། ལམ་སྒྲ་འོད་ཟེར་གསུམ་གྱི་མཚན་མ་རང་སར་གྲོལ་བ་དང་།
མཐར་ཐུག་སྐུ་གསུམ་གྱི་འབྲས་བུ་མངོན་དུ་གྱུར་པས། བདེ་ཆེན་བོན་སྐུའི་
རང་ས་ཟིན་པ་དང༌། གཞན་ཡང་ཡི་དམ་གཙོ་འཁོར་གྱི་ཞལ་གཟིགས་པ་དང་།
བསྐྱེད་རྫོགས་འཕྲོ་འདུའི་དགོངས་པ་རང་སར་གྲོལ་བ་ལ་སོགས། མྱོང་རྟོགས་
ཀྱི་གྲོལ་བ་དཔག་ཏུ་མེད་པ་ཐུགས་ལས་འཁྲུངས་སོ། ཉིད་ཀྱིས་མཛད་པའི་
བཀའ་བརྟེན་ཡང་། ཕྱི་ནང་གསང་གསུམ་གྱི་ཕྱག་བཞེས་ཐམས་ཅད་གཅིག་
ཏུ་བསྡུས་པའི་ལག་ལེན་པོད་ཆུང་། སྙིང་པོ་ཐམས་ཐད་གཅིག་ཏུ་བསྡུས་པ་
རིན་པོ་ཆེའི་གཟུངས་བསྡུས། རྫོགས་ཆེན་སྙན་རྒྱུད་ཀྱི་ལག་ལེན་དམར་ཁྲིད།
གཞན་ཡང་དབལ་གསས་ལག་ཁྲིད། རྩ་རླུང་ཐིག་ལེའི་གདམས་པ། དྲང་



དོན་དང་སྣོད་བཅུད་ཀྱི་ཡིག་སྣ། ངན་སོང་དོང་སྤྲུག་གི་བཟླས་ལུང་། ཞལ་
གདམས་མགུར་འབུམ། བརྒྱུད་པའི་གསོལ་འདེབས་ལ་སོགས་མང་དུ་མཛད་
དོ། ཁྱད་པར་དུ་གདམས་པ་རིན་པོ་ཆེ་ཨ་ཁྲིད་ཀྱི་སྐོར་འདི་ལ། རི་ཁྲོད་པ་
ཡབ་སྲས་ཀྱི་མཛད་སྲོལ། འགྲོ་མགོན་གཡོར་པོ་མེ་དཔལ་དང༌། མཚན་ལྡན་
བློ་གྲོས་ཀྱི་ཐུགས་དགོངས་ཅི་ལྟ་བ་བཞིན་དུ། ཐུན་མཚམས་བཅོ་ལྔ་པ་དང་།
རྒྱབ་སྐྱོར་རིན་ཆེན་གསལ་འདེབས་གཉིས་སུ་བསྒྲིགས་སོ། དེ་ལྟར་གྱི་བོན་སྡེ་
དམ་པ་རྣམས་ཀྱང་། རང་ཉིད་དྲན་པ་གསོ་བའམ། བློ་དམན་གྱིས་གོ་བདེ་
བའི་ཕྱིར་དུ་བཀོད་པ་ལས། མཁས་འདོད་ར་ཆོད་ལྟ་བུ་མ་ཡིན་གསུངས་སོ།
དེ་ལྟར་མཁས་བཙུན་བཟང་གསུམ་འཛོམས་པས། ལྟ་སྤྱོད་ཟུང་དུ་འབྲེལ་བའི་
སྒོ་ནས། བླ་མའི་གདན་ས་བཟུང་ཞིང་། ཉན་བཤད་སྒོམ་སྒྲུབ་ལ་སོགས་
བཀའ་ཡི་འཁོར་ལོ་རྒྱ་ཆེན་པོ་བསྐོར་ནས། འགྲོ་དོན་དཔག་ཏུ་མེད་པ་མཛད་
དེ། བསྟན་པ་རིན་པོ་ཆེའི་སྒྲོན་མེར་གྱུར་པས། གདུལ་བྱ་དཔག་ཏུ་མེད་པ་
ཞིག་སྨིན་གྲོལ་གྱི་ལམ་ལ་བཀོད་པ་ལགས་སོ། ཐ་མ་སྐུ་ཚེ་ཡང་དགུང་ལོ་བཞི་
བཅུ་རྩ་དགུ་བཞེས་ནས། མི་རྟག་མྱ་ངན་ལ་འདས་པའི་ཚུལ་བསྟན་ནོ། རྗེས་
ལ་གྲུབ་རྟགས་ཀྱང་གདུང་རིང་བསྲེལ་གཞའ་འོད་ལ་སོགས་མང་དུ་བྱོན་པ་
ལགས་སོ། རྗེས་འཇུག་བུ་སློབ་ཀྱང་དེང་སང་སྟོད་སྨད་བར་གསུམ་ཀུན་ན།
དགེ་བའི་བཤེས་གཉེན་དང་
། རྟོགས་ལྡན་གྱི་གང་ཟག་མང་དུ་བཞུགས་ན་
ཡང་། བསྟན་ པའི་ བདག་ ཉིད་ གཅུང་ པོ་བྲུ་ ནམ་ མཁའ་ འོད་ ཟེར་ དང་།
དབོན་པོ་བྲུ་སྟོན་བསོད་ནམས་རྒྱལ་མཚན་ལ་སོགས་མང་དུ་བཞུགས་པ་ལགས་
སོ། མ་འོངས་ལུང་བསྟན་ནས་གསུངས་པའི་རྣམ་ཐར་ལས། རྐྱང་འཕགས་
40



ཀྱི་གནད་བྱང་དྲུག་ཅུ་རྩ་གཅིག་པ་ལས། སྣང་བ་མདོག་ཅན་ཐུགས་ཀྱིས་སྤྲུལ་
པ་ལ། བྲུ་ཤ་རྗེ་བཙུན་བྱ་བ་འབྱུང་། དེའི་རྒྱུད་འཛིན་གཡུང་དྲུང་སེམས་
དཔའ་བཅུ་བཞིས་འགྲོ་བ་འདྲེན། རྒྱལ་བ་གཡུང་དྲུང་རྗེ་བཙུན་སྨན་བྱེད་
རྣམས། བདེར་གཤེགས་རྣམ་སྤྲུལ་འགྲོ་བའི་དོན་ལ་བྱོན། འདིའི་ཞབས་ཀྱི་
པད་མོ་ལ་བཏུགས་པ་རྣམས། སྐྱེ་ཚོགས་ལྔ་ནས་ཐར་པའི་ལམ་ལ་འཁོད།
འབུམ་ཕྲག་ཉེར་གཉིས་ཐར་པའི་ལམ་སྒོ་འབྱེད། ཅེས་དང༌། རྨའི་ནང་རྒྱུད་
གླིང་བསྒྲགས་ལས། དེ་ནས་བྲུའི་གདུང་འཛིན་ནི། གཡུང་དྲུང་ནམ་མཁའ་
མཚན་ཅན་དུ། བསྟན་པ་སྤེལ་བ་གྲངས་མང་འབྱུང༌། ཞེས་གསུངས་པས།
དེ་ལྟར་ མཚན་ ལྡན་གྱི་བླ་མ་སྐུ་མཆེད་ཁུ་ དབོན་དེ་རྣམས་ནི། བདེ་བར་
གཤེགས་པའི་རྣམ་སྤྲུལ་འགྲོ་དོན་ལ་བྱོན་པ་ལགས་སོ། མདོར་ན་དེ་ལྟར་གྱི་
བརྒྱུད་པ་དེ་རྣམས་ཀྱང་། ལས་ལྡན་གང་ཟག་ཟམ་མ་ཆད་པ། བདེ་བར་
གཤེགས་པའི་ རྣམ་ སྤྲུལ་ འགྲོ་ དོན་ ལ་ བྱོན་ པ་ ཡིན་ཏེ། ལྟ་ དགོངས་ དང་།
ཉམས་རྟོགས་དང༌། ཐབས་ དང་ ཐུགས་ རྗེས་ འགྲོ་ དོན་ དང་ འཕྲིན་ ལས།
གྲུབ་རྟགས་དང་རྫུ་འཕྲུལ་ལ་སོགས། བསམ་གྱིས་མི་ཁྱབ་པའི་ཡོན་ཏན་དང་
ལྡན་པ་ཤ་སྟག་ཏུ་བྱོན་པ་ཡིན་པས། དེ་རྣམས་ཀྱི་རྣམ་ཐར་དང་ཡོན་ཏན་དྲན་
པར་བྱས་ལ། མོས་གུས་བསྐྱེད་ཅིང་གསོལ་བ་བཏབ། བློ་རྩེ་གཏད་ལ་རྗེས་སུ་
འབྲེང་པ་གལ་ཆེ་གསུངས་སོ། །
གཉིས་པ་རྟོགས་ལྡན་ནམ་མཁའ་འོད་ཟེར་གྱི་ལོ་ རྒྱུས་ལ། ཡུལ་ནི་
གཡས་རུ་དབེན་ས་ཁར། ཡབ་བྲུ་ཤ་བསོད་ནམས་རྒྱལ་མཚན་དང་། ཡུམ་མ་
གཅིག་ཆོག་ཡོན་གཉིས་ཀྱི་སྲས་སུ་འཁྲུངས་ཤིང་། སྐུ་མཆེད་བཞི་ཡོད་པའི་ཐ་



ཆུང་ཡིན། དེ་ཡང་ཆུང་ནས་སྐྱེས་ཐོབ་ཀྱི་ཤེས་རབ་དང་ལྡན་ཞིང་། གཅེན་
པོ་རྒྱལ་བ་གཡུང་དྲུང་གི་དྲུང་དུ་རབ་ཏུ་བྱུང་ནས། མཚན་ནམ་མཁའ་འོད་
ཟེར་དུ་གསོལ། ཕྱི་ནང་གསང་བའི་བོན་སྡེ་རྣམས་ལ། སྒྲོ་འདོགས་ལེགས་
པར་བཅད། ཁྱད་པར་དུ་གནས་ལུགས་ཐེག་པ་ཆེན་པོ་ཨ་ཁྲིད། སྙན་རྒྱུད་
རྫོགས་པ་ཆེན་པོ་ལ་སོགས་མན་ངག་དམར་ཁྲིད་དང་བཅས་པ་རྫོགས་པར་ཞུས་
ནས། གཡས་རུ་དབེན་ས། མཁར་སྣའི་རིག་འཛིན་གསང་ཕུག་ལ་སོགས་ལ་
བཞུགས་ནས་རྩེ་གཅིག་ཡེངས་མེད་དུ་ཉམས་སུ་བླངས་པས། རིག་སྟོང་འོད་
གསལ་ཆེན་པོའི་དོན་རྟོགས་ནས། རྟོགས་ལྡན་གྱི་འཁྲུལ་ཞིག་ཆེན་པོར་གྱུར་
ཅིང་། བོན་གྱི་འཁོར་ལོ་རྒྱ་ཆེན་པོར་བསྐོར་ནས། གདུལ་བྱ་སྨིན་གྲོལ་གྱི་
ལམ་ལ་བཀོད་དོ། ཉིད་ཀྱིས་མཛད་པའི་བོན་ལ་ཡང་། ཉམས་ཀྱི་མགུར་
འབུམ་དང༌། ཐུགས་གྲོལ་གྱི་གདམས་པ་ལ་སོགས་ཡིག་ཕྲན་མང་དུ་མཛད་དོ།
ཐ་མ་ སྐུ་ཚེ་ཡང་མཐར་ཕྱིན་ཏེ། མྱ་ངན་ལས་ འདས་ པའི་ཚུལ་ བསྟན་ཏོ།
རྗེས་འཇུག་བུ་སློབ་ཀྱི་གྲོལ་ཚུལ་ཡང་། ཕྱི་ནང་གསང་བའི་བོན་ལ་མཁས་ཤིང་།
གྲུབ་པ་ཐོབ་པ་མང་དུ་བྱོན་ཀྱང་། གདམས་པ་འདིའི་བརྒྱུད་པ་འཛིན་ཞིང་།
འགྲོ་བའི་དོན་མཛད་པ་ནི། མཐའ་བྲལ་བསོད་ནམས་རྒྱལ་མཚན་དེ་ཉིད་
བྱོན་པ་ལགས་སོ། དེ་ཉིད་ལུང་དུ་བསྟན་པ་ཡང་། སྲིད་པ་རྒྱུད་ཀྱི་ཁ་བྱང་
ལས། ངའི་བྱིན་གྱིས་རླབས་པ་ཡིས། བྲུ་ཤ་ནམ་མཁའ་འོད་ཟེར་མཚན། རྨ་
ར་ཨག་ཚོམ་རྨོག་ཐག་འབྲེལ། གནས་ལུགས་དོན་རྟོགས་འགྲོ་བ་འདྲེན་ཅེས་
གསུངས་པ། སྐྱེས་བུ་ལས་ཅན་གང་དུ་གྲགས། ཁྱད་པར་དུ་བཀོལ་བྱང་འདི་
བཤད་དོ། དཔག་ མེད་ ནང་ ནས་ སྦྱང་ པའི་ དོན་ གསལ་ བ། སྒྲིབ་ མེད་



དགོངས་པས་འཁོར་བ་བདེ་ལ་བཀོད། ཨུ་རྒྱན་མགོན་པོ་ང་ཡི་ཐུགས་ཀྱི་སྤྲུལ་
པ་དང་། སྟོང་རྒྱུང་མཐུ་ཆེན་ཐུགས་ཀྱི་བྱིན་གྱིས་བརླབས་པའི་བུ། གཡས་
རུའི་མཐིལ་དུ་འོད་ཟེར་རྒྱལ་མཚན་བྱ་བ་འབྱུང༌། འགྲོས་སྟབས་ངང་པ་ལྟར་
དུ་བྱེད། གཟི་བརྗིད་ཟིལ་གནོན་ཚངས་པའི་གསུང་དང་ལྡན། སྟོང་གསལ་
ཟུང་འབྲེལ་ངང་ནས་འགྲོ་བ་འདྲེན། འབུམ་ཚོ་དགུ་ཡི་ཐར་ལམ་འབྱེད།
དེའི་རྟགས་ལ་ཕྱག་ན་རྨ་བྱའི་ལྡེམ་རྒྱང་ཡོད། ཅེས་གསུངས་པས། སེམས་
དཔའ་ཆེན་པོ་འགྲོ་དོན་ལ་བྱོན་པར་ངེས་སོ། །
མཐའ་བྲལ་བསོད་ནམས་རྒྱལ་མཚན་གྱི་ལོ་རྒྱུས་ལ། ཡུལ་གཡས་རུ་
དབེན་ས་ཁར། ཡབ་བྲུ་ཤ་ འདུལ་ བ་གཡུང་དྲུང་དང་། ཡུམ་སྣ་ལུང་ཟ་
བསོད་རྒྱན་གཉིས་ཀྱི་སྲས་སུ་སྐུ་འཁྲུངས་ཤིང་། སྐུ་མཆེད་གཉིས་ཡོད་པའི་
གཅེན་པོ་ཡིན། དེ་ཡང་འཁྲུངས་མ་ཐག་ཏུ། རྟོགས་ལྡན་ནམ་མཁའ་འོད་
ཟེར་གྱི་དྲུང་དུ། ཕྱི་ནང་གསང་བའི་དབང་དང་། ཐུགས་རྗེའི་སྐྱབས་འོག་ཏུ་
བཅུག ཀ་ཁ་དང་ཡི་གེ་མ་བསླབ་པར་རང་གྲོལ་དུ་མཁྱེན། དགུང་ལོ་བཅོ་ལྔ་
བཞེས་ནས། མཉམ་མེད་རྒྱལ་བ་རིན་པོ་ཆེ་སྐུ་མཆེད་གཉིས་ཀྱིས་མཁན་སློབ་
མཛད་དེ། དག་པ་དྲང་སྲོང་གི་ཁྲིམས་རྫོགས་པར་བླངས། མཚན་བསོད་
ནམས་རྒྱལ་མཚན་དུ་གསོལ། གསང་སྔགས་སྤྱིའི་དབང་ལུང་བུམ་པ་གང་བྱོའི་
ཚུལ་དུ་ཐོབ། གཏེར་སྟོན་གཡུང་དྲུང་གླིང་པས་གཏེར་ནས་གདན་དྲངས་པའི་
བོན་སྡེ་རྣམས་དང་། གཤེན་རབ་བསྟན་གཙོའི་སྐུ་ཕྱག་ཏུ་བབས། གསང་བ་
ཁྲིད་དང་སྙན་རྒྱུད་དང༌། ཡང་རྩེ་ལྷན་སྐྱེས་དམར་བྱང་དང་། རྒྱ་གར་བོན་
སྐོར་ལ་སོགས། རྫོགས་ཆེན་གྱི་བོན་སྐོར་རྣམས་ལ། ཐམས་ཅད་ཕྱོགས་མེད་



དུ་མཛད། གདན་ས་ལ་ལོ་བཅུ་གསུམ་བཞུགས་ནས་བླ་བྲང་རྨང་ནས་ཞིག་
གསོས་མཛད། དཀའ་ཐུབ་ཀྱི་བཀོད་པ་དང་། གདན་སའི་བྱ་བ་རྒྱ་ཆེན་པོ་
མཛད། མཁར་སྣ་ལ་བཞུགས་ནས། དབྱར་ཁྲིད་དང་དགུན་ཁྲིད་མ་ཆགས་
པར་མཛད་ནས། རྟོགས་ ལྡན་ཡང་གྲངས་ཀྱི་ཚར། དེ་ནས་བོན་ཉིད་ཀྱི་
དབྱིངས་སུ་གཤེགས་ཏེ། ལྔ་བཅུ་རྩ་བཞི་ལ་དགོངས་པ་མྱ་ངན་ལས་འདས་
ཚུལ་བསྟན་ཏོ། སྤུར་གནམ་གང་ལ་བཞུས་པས། ཤ་རི་རམ་སྲན་མ་བཙོས་པ་
ཙམ་ཞིག་དང་། དུང་དཀར་གཡས་འཁྱིལ་ལ་སོགས་གདུང་རིང་བསྲེལ་མང་
དུ་བྱོན་ནོ། རྗེས་འཇུག་བུ་སློབ་ཀྱི་གྲོལ་ཚུལ་ལ། འདམ་ཚུལ་ཁྲིམས་འོད་ཟེར་
ལ་སོགས་པ་མང་དུ་བྱོན་ཀྱང་། ཁྱད་པར། གདམས་པ་འདིའི་བརྒྱུད་པ་
འཛིན་ཞིང་འགྲོ་བའི་དོན་མཛད་པ་ནི། མཚུངས་མེད་བསོད་ནམས་བློ་གྲོས་
དེ་ཉིད་བྱོན་པ་ལགས་སོ། དེ་ཉིད་ལུང་དུ་བསྟན་པ་ནི། སྲིད་པ་རྒྱུད་ཀྱི་ཁ་
བྱང་ལས། ཚེ་དབང་རིག་འཛིན་བྱིན་གྱིས་བརླབས་པ་ཡི། བྲུ་སྟོན་བསོད་
རྒྱལ་བསོད་བློའི་མཚན། འཕྲིན་ལས་རྣམ་བཞི་བློ་སྦྱངས་ནས། སྡེ་སྣོད་ས་
ལམ་རྟོགས་པ་འོང་། ཞེས་དང་། ཡང་ཁོད་པོའི་ཁ་བྱང་ལས། སྟོང་རྒྱུང་
ཐུགས་ཀྱི་སྤྲུལ་པ་ལས། བྲུ་བཙུན་བསོད་ནམས་བློ་གྲོས་ཞེས། མཚན་ལྡན་
སྤྲུལ་སྐུའི་མཚན་རྟགས་ཅན། འགྲོ་བ་སེམས་ཅན་དེ་ཡིས་འདྲེན། བསམ་དུ་
མེད་པ་མངོན་སངས་རྒྱས། ཞེས་གསུངས་པས། བླ་མ་དེ་ནི་རིག་འཛིན་
སེམས་དཔའ་འགྲོ་དོན་ལ་བྱོན་པར་མངོན་ནོ། ། མཚུངས་མེད་བསོད་བློའི་ལོ་
རྒྱུས་ལ། ཡུལ་གཡས་རུ་དབེན་ས་ཁ། ཡབ་བྲུ་ཞ་ནམ་མཁའ་གཡུང་དྲུང་
དང༌། ཡུམ་ས་སྐྱ་ཟ་མཁའ་འགྲོ་རྒྱན་གཉིས་ཀྱི་སྲས་སུ་འཁྲུངས་ཤིང་། སྐུ་
44



མཆེད་གསུམ་འཁྲུངས་པའི་བར་པ་ཡིན། དགུང་ལོ་དགུ་ལ་མཉམ་མེད་རྒྱལ་
བ་རིན་པོ་ཆེ་དང་། རྟོགས་ལྡན་ཆེན་པོ་ནམ་མཁའ་འོད་ཟེར་གྱི་དྲུང་དུ།
དག་པ་དྲང་སྲོང་གི་ཁྲིམས་བླངས། མཚན་བསོད་ནམས་བློ་གྲོས་སུ་གསོལ།
ཕྱི་ནང་གསང་གསུམ་གྱི་བོན་ལ་ཐོས་བསམ་གྱི་སྒྲོ་འདོགས་ལེགས་པར་བཅད།
བཅུ་གསུམ་ལ་མཉམ་མེད་རྒྱལ་བ་རིན་པོ་ཆེ་ཞིང་ཁམས་གཞན་དུ་འགྲོ་དོན་ལ་
བྱོན་པའི་དུས་སུ། མཚན་ཞིག་ཉམས་སྣང་ལ། མཉམ་མེད་རྒྱལ་བ་རིན་པོ་ཆེ་
གཅན་གཟན་དབང་པོ་སེང་གེ་ཆིབས་ནས། རིག་འཛིན་དཔའ་བོ་བརྒྱད་ཀྱིས་
སྣ་དྲངས་ནས་འབྱོན་གྱི་གདའ་བས། སྣ་འདྲེན་དཔའ་བོ་ལ་བལྟས་པས། སྐྲ་
དང་ཨག་ཚོམ་ཤིན་ཏུ་དཀར་བའི་རྒད་པོ་ཞིག་ལྷ་སྡིང་དོ་པའི་བུ་ཆེན་བསོད་
མགོན་དེ་འདྲ་ནས། རྩར་ཕྱིན་ཡིན་ལུགས་འདི་སྐད་སྨྲས། ལྷ་མི་བདེ་གནས་
འགྲོ་བའི་གཙུག་གི་ནོར། ཞིང་ཁམས་གང་དུ་སྤྱན་འདྲེན་དྲིས་པའི་ཚེ། རི་བོ་
ཆེན་པོ་འདིའི་གཙུག་རུམ་ན། དཔའ་བོ་སྟག་འགྲོས་སེང་སྟབས་བྱེད་པ་དང་།
མཁའ་འགྲོ་གླུ་ལེན་གར་ཚོམ་བསྒྱུར་བ་དང་། ལྷ་ཀླུ་རྔ་གཤང་དུང་གླིང་སྒྲོག་པ་
དང་། དལ་འབྱོར་རོལ་མོ་སྒྲ་སྙན་སྒྲོག་པ་དང་། དམ་ཅན་གཉན་ལ་གཏང་
རག་གཏོང་བ་དང་། ཚོགས་ཀྱི་འཁོར་ལོ་རྒྱ་ཆེན་བསྐོར་བ་དང་། མཆོད་
པའི་སྤྲིན་ཚོགས་བླ་མེད་འབུལ་བ་ཡོད། སྐལ་ལྡན་ཁྱེད་ཀྱང་ཕྱག་ཕྱིར་འབྱོན་
འཐད་ཟེར། དེ་གསན་ནས་གཅན་གཟན་དབང་པོའི་རྔ་མ་ལ་འཇུས་ཏེ།
བདག་ཀྱང་ད་ལེན་ཕྱག་ཕྱིར་འགྲོ་ཞུས་པས། ཆིབས་ལྕག་ཕྱིར་གཡུག་ནས།
ད་རུང་འགྲོ་བའི་དོན་མ་རྫོགས། སླན་ཆད་བརྡའ་གཏོང་དེ་དུས་ཤོག་ཅིག་
གསུངས། ལུང་བསྟན་ཞལ་བསྟན་དངོས་གྲུབ་ཐར་པ་ཐོབ། བཅུ་དྲུག་དུས་



སུ་ཕར་ཕྱིན་མངོན་པ་དབུ་ཚད་སོགས། སློབ་དཔོན་ས་སྐྱ་བཀའ་བཅུ་བ་ལས་
བསླབས་ཤིང་། སྒྲོ་འདོགས་ལེགས་པར་བཅད། ཉི་ཤུ་རྒྱལ་བའི་གདན་ས་
མཐའ་ནས་སྤེལ་བའི་ཕྱིར། མདོ་ཁམས་སྨད་དུ་པོམ་རས་གདན་དྲངས་ནས།
དང་པོ་ཆོ་འཕྲུལ་ཉམས་སོད་དང་། བར་དུ་ཚོགས་ཀྱི་འཁོར་ལོ་བསྐོར། ཐ་
མ་དངོས་གྲུབ་འབུལ་བ་ལ་སོགས་མདོ་ཁམས་སྨད་ཀྱི་རི་དབང་རྣམས་ཀྱིས་
མཛད། དེ་ནས་མངའ་རིས་ལ་བྱོན་ཏེ། སྤྲུལ་སྐུ་གཅུང་རིན་པོ་ཆེ་དད་པ་
ཤེས་རབ་དང་མཇལ། ཕྱི་ནང་གསང་བའི་དབང་ལུང་ཐེག་ཆེན་གྱི་ཉམས་
བརྒྱུད་མ་ལུས་པ་ཞུས། གངས་རི་མཚོ་གསུམ་ལ་སོགས་གནས་ཆེན་དུ་མ་
བསྐོར་བས། ཁྲུས་སྒོ་ཤར་དུ་ས་ཏྲིག་ཨེར་སངས་ཀྱི་ཞལ་གཟིགས། ཡིག་སྨད་
སུམ་བཅུ་ལ་སྦྱར་བའི་བྱམས་མ་མེ་ཏོག་ཕྲེང་བ་ལ་ སོགས་བསྟོད་ པ་ མཛད།
ཁྲུས་སྒོ་ལྷོ་རུ་མ་པང་མཚོ་སྨན་གྱིས་གུས་པ་འབུལ་བའི་ཚུལ་བསྟན། དེ་ལ་
སོགས་ཉམས་རྟོགས་ཐུན་མོང་མ་ཡིན་པ་ཐུགས་ལས་འཁྲུངས། ཞེ་ལྔ་བཞེས་
ནས་དཔལ་ལྡན་མཁར་སྣ་རུ་ཕེབས། སྙན་རྒྱུད་རྫོགས་ཆེན་ཨ་ཁྲིད་སོགས་
དབྱར་ཁྲིད་དགུན་ཁྲིད་མ་ཆགས་པར་མཛད། དབོན་པོ་རྣམས་ཀྱང་དུས་
གཅིག་ལ་ཚར་ནས། ལུང་བསྟན་ལས་གསུངས་པ་ལྟར། བྱ་རི་གཙུག་ལྡན་
མན་ཆད་ནས། རྒྱ་ནག་ཁྲི་སྒོ་ཡན་ཆད་བོན་གྱི་བསྟན་པ་དུས་གཅིག་འཆར་
གསུངས་པ་ལྟར། ཕྱོགས་མཚམས་ཀུན་ཏུ་བུ་སློབ་བསམ་གྱིས་མི་ཁྱབ་པ་ཚར་
རོ། ཉིད་ཀྱིས་མཛད་པའི་བོན་ལ་ཡང་། རྩ་རྒྱུད་འགྲེལ་ཆུང་། མཛོད་བོན་
གྱི་ཀླད་དོན་དོན་འདུས། རྣམ་དག་གི་འགྲེལ། སྟོན་པ་ཡེ་ཤེས་འཁྲུལ་མེད།
གཏམ་རྒྱུད་ནོར་བུའི་འཕྲེང་བ། རྣམ་དག་འགྱུར་མེད་ཀྱི་འགྲེལ་བ། བླ་མའི་
46



སྒྲུབ་པ་བསམ་འཕེལ་ནོར་བུ། ཚོགས་འཁོར་འདབས་ལེན་དུ་གསུངས་པའི་བྲོ།
ཞལ་གདམས་མགུར་འབུམ་ལ་སོགས་པ་བསམ་གྱིས་མི་ཁྱབ་པ་མཛད་དོ། ཐ་
མ་སྐུ་ཚེ་ཡང་མཐར་ཕྱིན། དྲུག་ཅུ་རེ་ལྔའི་སྟེང་དུ་བོན་ཉིད་ཀྱི་དབྱིངས་སུ་
གཤེགས་སོ། སྤུར་ཡང་སྣང་མའི་ཞུགས་ལ་ཕུལ་བས། ཡི་གེ་ཨ་དང་ཧེ་དང་
རོ་དང་། ཤ་རི་རོ་མང་དུ་བྱོན་ནོ། རྗེས་འཇུག་བུ་སློབ་གྲོལ་བ་མང་དུ་བྱོན་
ཡང་། གདམས་པ་འདིའི་བརྒྱུད་པ་འཛིན་ཞིང་འགྲོ་བའི་དོན་མཛད་པ་ནི།
སྤྲུལ་སྐུ་རྣམ་རྒྱལ་ཀ་ར་དེ་ཉིད་བྱོན་པ་ལགས་སོ། དེ་ཉིད་ལུང་དུ་བསྟན་པ་
ཡང་། སྲིད་པ་རྒྱུད་ཀྱི་ཁ་བྱང་ལས། ཚེ་དབང་རིག་འཛིན་བྱིན་བརླབས་པས།
བྲུ་བཙུན་བསོད་རྒྱལ་བསོད་བློའི་མཚན། འཕྲིན་ལས་རྣམ་བཞི་བློ་སྦྱངས་ནས།
སྡེ་སྣོད་ས་ལམ་རྟོགས་པ་འོང་། ཞེས་དང༌། ཡང་གཡུང་དྲུང་དོན་གསལ་
ལས། ལྷ་རི་གནས་ཀྱི་བྱང་གི་ཕྱོགས། ཤ་མེད་གངས་ཀྱི་ལྷོའི་ཕྱོགས། རི་བོ་
ཆེ་ཞེས་ཤར་ལྷོའི་ཕྱོགས། རྡོར་ལེགས་གནས་ཀྱི་བྱང་ནུབ་ཀྱི་ཕྱོགས། ཕུན་
ཚོགས་ཁམས་ལྷུང་གྲོང་ཁྱེར་དུ། ཡབ་འཛམ་ལྷས་བྱིན་བརླབས་པ། ནམ་
མཁའི་མཚན་ཅན་ཞེ་སྡང་ཆེ། ཡུམ་ནི་གཙང་མཛེས་བྲམ་ཟེའི་རིགས། ཅི་
བྱས་མཛེས་པ་ཌྷ་ཀིའི་མཚན། ཁོད་སྤུངས་ཐུགས་ཀྱི་སྤྲུལ་པ་ལ། བྱི་བ་གླང་
སྟག་ཕག་གི་ལོ། ཤེ་ཙུ་ས་ཏྲིག་ཅེས་བྱ་འབྱུང་། སྐྱེས་བུ་དེ་དང་གང་མཇལ་བ།
སྔོན་ནས་བསོད་ནམས་བསགས་པ་ཡིན། ཁྱི་ར་བ་དང་ཉ་པ་ཡང་། མངོན་
སངས་རྒྱས་པ་ཐེ་ཚོམ་མེད། དབང་དང་བྱིན་རླབས་གང་ཐོབ་པ། ཤི་དུས་སྐུ་
དང་རིང་བསྲེལ་དང་། ཤ་རི་རོ་དང་ ས་གཡོས་ དང་། སྒྲ་དང་འོད་དང་
གཞའ་ཚོན་དང༌། མེ་ཏོག་ཆར་པ་འབབ་པར་འགྱུར། ཞེས་གསུངས་པས།



་ ་
་
་
4
, ༩:#
#*， ༣
ཉི,
*
,
*** , ༈
༔
༔
༔ ༔ •
་
་ ་
༌ ་
་ ་
ཨེ་མ་ཧོ། མ་སྤངས་ལྷུན་གྱིས་འབྱུང་གནས་རིན་པོ་ཆེ། ཐོགས་མེད་སྤྲུལ་སྐུ་
རྣམས་ལ་ཉེ་བ་འདུད། ཡང་གངས་སྐར་སྤོམ་རའི་ཁ་བྱང་ལས། བླ་ཆེན་
ཐུགས་ཀྱི་སྤྲུལ་པ་དང་། ལི་ཤུ་སྟག་རིང་གསུང་གིས་བྱིན་གྱིས་བརླབས་པའི་བུ།
གཡས་རུའི་མཐིལ་དུ་བསོད་བློའི་མཚན་ཅན་འབྱུང་། ཤེས་རབ་རྩལ་འབྱོང་
བློ་གྲོས་ ཕུན་ སུམ་ ཚོགས། ་ ཐེག་ པ་ བཞི་ གྲོལ་ སྤྲུལ་ སྐུའི་ཞིང་ཁམས་རྫོགས།
དཔག་མེད་གོང་ནས་སྒྲིབ་མེད་དོན་གསལ་ཅིང་། འཁོར་བ་མ་ལུས་བདེ་ལ་
བཀོད་མཛད་པའི། འབུམ་ཚོ་ཕྱེད་དང་བདུན་གྱི་འགྲོ་དོན་མཛད། དོན་
ལྡན་དེ་ཡི་ཞབས་ལ་གང་གཏུག་པ། སྐྱེ་བ་བཞི་ནས་རིག་འཛིན་ས་ལ་སླེབས།
དེ་ཡི་རྟགས་ལ་ཕྱག་ན་དཔལ་དབྱེ་དང་། ཞབས་ལ་སྟོང་གསུམ་ཟིལ་གནོན་
འཁོར་ལོ་གཉིས་ཡོད། ལས་ཅན་དེ་ལ་བར་དུ་གཅོད་པའི་བདུད། ཕོ་མོ་རིག་
ཆད་གཉིས་སུ་ཡོད་པར་བཤད། ཅེས་གསུངས་པས། བླ་མ་དེ་ནི་ཁོད་སྤུངས་
རྣམ་སྤྲུལ་འགྲོ་དོན་ལ་བྱོན་པར་ངེས་སོ། །
སྤྲུལ་སྐུ་རྣམ་རྒྱལ་ཀ་རའི་ལོ་རྒྱུས་ལ། ཡུལ་གཡས་རུ་དབེན་ས་ཁར།
ཡབ་བྲུ་ཤ་རྒྱལ་མཚན་འོད་ཟེར་དང་། ཡུམ་བོ་དོ་ཟ་རྒྱལ་མོ་གཉིས་ཀྱི་སྲས་སུ་
འཁྲུངས་ཤིང་། ཆུང་ནས་བློ་རྩལ་རིག་པའི་སྟོབས་དང་ལྡན་ཞིང་། དགུང་ལོ་
བཅུ་བཞེས་ནས། ཁུ་བོ་བསོད་ནམས་རྒྱལ་མཚན་གྱི་དྲུང་དུ། ཐོས་བསམ་
གྱིས་སྒྲོ་འདོགས་ལེགས་པར་བཅད། ཁྱད་པར་དུ་མཚུངས་མེད་བསོད་བློའི་
དྲུང་དུ། གནས་ལུགས་ཐེག་པ་ཆེན་པོ་ངོ་སྤྲོད་ཀྱི་གདམས་པ། ཨ་ཁྲིད་སྙན་
རྒྱུད་རྫོགས་པ་ཆེན་པོ་ལ་ སོགས། ཉམས་ བརྒྱུད་མན་ངག་ལག་ ཁྲིད་དང༌
བཅས་པ་ཞུས་ནས། གཡས་རུ་མཁར་སྣ་དང་བཀྲ་ཤིས་རྩེ་བྲག་ལ་སོགས་སུ་
48



བཞུགས་ནས། ཉམས་ལེན་མཛད་པས། རིག་སྟོང་འོད་གསལ་ཆེན་པོའི་
དོན་རྟོགས་ནས། ཐེག་ཆེན་བོན་གྱི་འཁོར་ལོ་བསྐོར་ཏེ། གདུལ་བྱ་སྨིན་གྲོལ་
གྱི་ལམ་ལ་བཀོད་དོ། གདན་ས་རིན་པོ་ཆེ་ལོ་བདུན་ལ་བཟུང་ནས། དབུ་རྩེ་
དཀར་པོའི་ཐོག་ཏུ་གསེར་འཕྲུ་བཀྲ་ཤིས་འོད་འབར་དང་། དབུ་རྩེ་དམར་
པོའི་ནང་དུ་མཐའ་བྲལ་བསོད་ནམས་རྒྱལ་མཚན་དང་། མཚུངས་མེད་བསོད་
ནམས་བློ་གྲོས་ཀྱི་ཐུགས་དགོངས་ཁྱད་པར་རྫོགས་ཕྱིར། གསེར་ཁམས་ཡིད་
བཞིན་ནོར་བུ་དང་། གཡུང་དྲུང་བཀོད་ལེགས་མཆོད་རྟེན་གསེར་ལས་གྲུབ་
པ་རེ་བཞེངས་ཤིང་། གདན་སའི་བྱ་བ་རྒྱ་ཆེན་པོ་མཛད་དོ། དེ་ནས་བོན་
ཉིད་ཀྱི་དབྱིངས་སུ་གཤེགས་སོ། ལྔ་བཅུ་རྩ་དྲུག་གི་སྟེང་དུ་མྱ་ངན་ལས་འདས་
པའི་ཚུལ་བསྟན་ཏོ། རྗེས་འཇུག་བུ་སློབ་ཀྱི་གྲོལ་ཚུལ་ལ། མཛའ་བོ་གྲོགས་
ཆེན་གྲོགས་ཆུང་ལ་སོགས་རྟོགས་ལྡན་མང་དུ་བྱོན་ཀྱང་། གདམས་པ་འདིའི་
བརྒྱུད་པ་འཛིན་ཞིང་འགྲོ་བའི་དོན་མཛད་པ་ནི། མཁས་གྲུབ་རིན་ཆེན་བློ་
གྲོས་ཉིད་བྱོན་པ་ལགས་སོ། དེ་ཉིད་ལུང་དུ་བསྟན་པ་ནི། གངས་སྐར་སྤོམ་
རའི་ཁ་བྱང་ནས། དྲན་པ་ནམ་མཁའ་གསུང་གིས་སྤྲུལ་པ་ལ། ཚེ་དབང་རིག་
འཛིན་ཐུགས་ཀྱིས་བྱིན་གྱིས་བརླབས་པའི་བུ། གཡས་རུ་མཐིལ་དུ་ཀ་རིའི་
མཚན་ཅན་འབྱུང་། སྒྲིབ་མེད་ངང་ནས་དགོངས་པའི་དོན་གསལ་ཞིང་། མ་
འོངས་ཀུན་གྱི་འབྱུང་གནས་མངའ་བསྙེམས་པའི། ཐེག་པ་བཞི་གྲོལ་ངང་ནས་
འགྲོ་དོན་མཛད། ལས་ཅན་དེ་ཡི་ཞབས་ལ་གང་གཏུག་པ། སྐྱེ་བ་གསུམ་ནས་
རིག་འཛིན་ས་ལ་སླེབས། མི་རྟོགས་དྲི་མ་བྲལ་སྟེ་འོད་ཀྱི་སྐུ། དེ་ཡི་རྟགས་ལ་
ཞབས་ལ་འབྲུག་སྟག་གི་རྒྱལ་མཚན་ཡོད། ལས་ཅན་དེ་ལ་བར་དུ་གཅོད་པའི་



བདུད། ཕོ་བདུད་མོ་བདུད་གཉིས་སུ་ཡོད་པར་ཟེར། ཅེས་གསུངས་པས།
དེ་ལྟར་བླ་མ་རིན་པོ་ཆེ་དེ་ནི་བདེ་བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་
པར་ངེས་སོ། །
མཁས་གྲུབ་རིན་ཆེན་བློ་གྲོས་ཀྱི་ལོ་རྒྱུས་ལ། ཡུལ་གཡས་རུ་དབེན་ས་ཁ།
ཡབ་དཔོན་ཚང་ཀུན་དགའ་དང་། ཡུམ་བྲུ་ ཤ་ཟ་ རྒྱད་ གཉིས་ ཀྱི་སྲས་སུ་
འཁྲུངས་ཤིང༌། ཆུང་ནས་གཙང་མ་གཙུག་ཕུད་ཀྱི་སྡོམ་པ་བླངས་ཤིང་། རིན་
ཆེན་བློ་གྲོས་སུ་མཚན་གསོལ། དགུང་ལོ་བཅུ་དྲུག་གི་དུས་ནས། སློབ་དཔོན་
གསལ་བ་ཡེ་ཤེས་ཀྱི་དྲུང་དུ། ཐོས་བསམ་ཀྱི་སྒྲོ་འདོགས་ལེགས་པར་བཅད།
ཁྱད་པར་དུ་སྤྲུལ་སྐུ་རྣམ་རྒྱལ་ཀ་རའི་དྲུང་དུ། ཕྱི་ནང་གསང་བའི་དབང་ལུང་
དང་། ཨ་ཁྲིད་ཐུན་མཚམས་བཅོ་ལྔ་པ་ལག་ལེན་དམར་ཁྲིད་དང་བཅས་པ་
རྫོགས་པར་ཞུས། ཉི་ཤུའི་དུས་ན་རྣམ་རྒྱལ་ཀ་རའི་གསུང་གིས་བསྐུལ་ནས།
དབུས་ཀྱི་ནཱ་ལེནྡྲ་རུ་རོང་སྟོན་པ་ཤེས་བྱ་ཀུན་རིག་གི་དྲུང་དུ། ཕར་ཕྱིན་མངོན་
པ་དབུ་ཚད་ལ་ སོགས། གཞན་སྡེའི་གཞུང་ལུགས་དུ་མ་མཁྱེན་པར་མཛད།
གཡས་རུ་དབེན་ས་ཁར་ཕེབས་ནས། དྲིན་ཆེན་གཡུང་དྲུང་ཡེ་ཤེས་ཀྱི་དྲུང་དུ།
ཞང་ཞུང་སྙན་རྒྱུད་ཞི་གཅོད་ལྷན་སྐྱེས་དམར་བྱང་ལ་སོགས་ལ། ལན་ལེན་
དམར་ཁྲིད་དང་བཅས་པ་རྫོགས་པར་ཞུས་ཤིང༌
། ཉམས་ལེན་མཛད་པས།
མཐའ་བྲལ་དབུ་མའི་དོན་རྟོགས་ཤིང་། དག་སྣང་གི་འཆར་ཚུལ་བསམ་གྱིས་
མི་ཁྱབ་པ་བྱུང་། དེ་ནས་དབུས་གཙང་མངའ་རིས་མདོ་ཁམས་སྟོད་སྨད་ཀྱི་
གནས་ཆེན་ཀུན་ ཏུ་བྱོན་ཞིང་། བོན་ གྱི་འཁོར་ལོ་ རྒྱ་ཆེན་ པོ་ བསྐོར་ བས།
གདུལ་བྱ་སྨིན་གྲོལ་གྱི་ལམ་ལ་བཀོད་དོ། ཉིད་ཀྱིས་མཛད་པའི་བོན་ལ་ཡང་།



བཀའ་བརྟེན་སུམ་བརྒྱ་པ། དབུ་མ་བདེན་གཉིས་འདུལ་བ་སྣོད་བཅུད་རྣམས་
ཀྱི་འགྲེལ་དང་། རྒྱུད་ཆ་ལག་ལ་སོགས་པ་མང་བར་མཛད་དོ། ཐ་མ་སྐུ་ཚེ་
ཡང་མཐའ་རུ་ཕྱིན་ཏེ། དགུང་ལོ་དྲུག་ཅུ་རྩ་བཞིའི་སྟེང་དུ་བོན་ ཉིད་ཀྱི་
དབྱིངས་སུ་གཤེགས་སོ། སྤུར་སྣང་མའི་ཞུགས་ལ་ཕུལ་བས། ཤ་རི་རོ་སྲན་
ཆེན་བཙོས་པ་ཙམ་ཞིག་དང༌། གཤེན་རབ་རྣམ་རྒྱལ་གྱི་སྐུ་ལ་སོགས་པ་མང་དུ་
བྱོན་ནོ། རྗེས་འཇུག་རྣམས་ཀྱི་ཕྱི་རབས་མོས་པའི་འདྲེན་སྟོན་དུ། གདུང་
རིང་བསྲེལ་ཆ་གཅིག་གཡུང་དྲུང་བཀོད་ལེགས་མཆོད་རྟེན་དང་། སངས་རྒྱས་
བསྟན་གཙོའི་སྐུ་གསེར་ལས་གྲུབ་ པ་ གཅིག་བཞེངས་ནས་ བཞུགས། རྗེས་
འཇུག་བུ་སློབ་ཀྱི་གྲོལ་ཚུལ། དྲང་སྲོང་རིན་ཆེན་རྒྱལ་མཚན་དང༌། མཉམ་
མེད་ཤེས་རབ་རྒྱལ་མཚན་ལ་སོགས་མང་དུ་བྱོན་ཀྱང་། ཀུན་གྱི་ནང་ནས་
མཆོག་ཏུ་གྱུར་པ་བསྟན་པའི་བདག་ཉིད་ནི། མཉམ་མེད་གཞན་གྱིས་འགྲན་
ཟླ་ཐམས་ཅད་དང་བྲལ་བ་ཤེས་རབ་རྒྱལ་མཚན་དེ་ཉིད་བྱོན་པ་ལགས་སོ།
མདོར་ན་བླ་མ་དེ་ནི་མཁས་གྲུབ་བསྟན་པའི་བདག་ཉིད་འགྲོ་དོན་ལ་བྱོན་པར་
གདའོ། །
མཉམ་མེད་ཤེས་རབ་རྒྱལ་མཚན་གྱི་ལོ་རྒྱུས་ལ། ཡུལ་ནི་རྒྱལ་རོང་གི་ཆུ་
ཆེན་རྒྱལ་མོ་རྔུལ་ཆུ་ཞེས་བྱ་བར། ཡབ་གྱེར་བོན་ལ་མཁས་པ་ཀླུ་རྒྱལ་ཞེས་བྱ་
བ་དང་། ཡུལ་མཁའ་འགྲོའི་མཚན་རྟགས་དང་ལྡན་པ། རིན་ཆེན་སྨན་ཞེས་
བྱ་བའི་སྲས་སུ་འཁྲུངས་ཤིང་། སྐུ་མཆེད་གསུམ་གྱི་བར་པ་ཡིན། དེ་ཡང་
ཆུང་ནས་བློ་རྩལ་རིག་པའི་སྟོབས་དང་ལྡན་ཞིང་། ཡབ་ཀྱི་དྲུང་དུ་གཏོ་སེལ་
དང་མོ་རྩིས་ལ་སོགས་པ་རྒྱུའི་བོན་ལ་ཐུགས་སྦྱོང་ལེགས་པར་མཛད། མཚན་



ལྡན་གཡུང་དྲུང་རྒྱལ་མཚན་དྲུང་དུ། གཙང་མ་གཙུག་ཕུད་ཀྱི་ཁྲིམས་བླངས་
ནས། མཚན་ཤེས་རབ་རྒྱལ་མཚན་དུ་གསོལ། སྲིད་རྒྱལ་ལས་དགུ། དཔལ་
མོ་ལས་ཀྱི་ཐིག་ལེ་དང་། དྲེའུ་ནག་ཆེན་ནག་ཆུང་། བཙན་དར་ཆས་ཅན་ལ་
སོགས་ཞུས། ཕོ་སེ་ཡེ་ཤེས་རྒྱལ་མཚན་ལ་བདུད་བཙན་དམར་ནག་གི་སྐོར་
དང་། རྟོགས་ལྡན་ཤེས་རབ་བློ་གྲོས་ལ། བསྟན་སྲུང་པོམ་རའི་སྐོར་རྣམས་
ཞུས་ནས། མཐུ་རྩལ་སྟོབས་དང་ལྡན་པར་མཛད། ན་རིང་པ་ཀུན་བཟང་
རྒྱལ་མཚན་གྱི་དྲུང་དུ། དབལ་ཕུར་ལུང་དོན་རྒྱས་པའི་དབང་བྱིན་རླབས་
དང་བཅས་པ་ཞུས། དེ་ནས་ ལྷོ་ སྟོད་དུ་མཁན་པོ་ཚུལ་ ཁྲིམས་ ཡེ་ ཤེས་ ལ།
དག་པ་དྲང་སྲོང་གི་ཁྲིམས་རྫོགས་པར་ཞུས། མཁས་གྲུབ་རིན་ཆེན་བློ་གྲོས་
དང་ལྷོ་ཚ་བ་སྒང་དུ་མཇལ་ནས། ཕྱག་ཕྱིར་འབྲེངས་ནས། ཕྱི་ནང་གསང་
བའི་དབང་བཞི་རྫོགས་པར་ཞུས། ཐོས་བསམ་སྒྲོ་འདོགས་ལེགས་པར་བཅད།
ཁྱད་པར་དུ་ཨ་ཁྲིད་སྙན་རྒྱུད་ཞི་གཅོད་ལ་སོགས་ལག་ལེན་དམར་ཁྲིད་ཉམས་
བརྒྱུད་དང་བཅས་པ་ཞུས་ནས། མདོ་ ཁམས་ སྟོད་སྨད་ ལྷོ་བྱང་གི་དགོན་
གནས། རི་ཁྲོད་རྣམས་སུ་ཉམས་སུ་བླངས་པས། སྟོང་གསལ་བདེ་བ་ཆེན་
པོའི་དོན་རྟོགས་ཏེ། དགོངས་པ་ཉམས་དང་ལྡན་པར་མཛད་དོ། དེ་ནས་
དགུང་ལོ་སུམ་ཅུ་རྩ་གཅིག་གི་སྟེང་དུ། གཡས་རུ་དབེན་ས་ཁར་ཕེབས་ཏེ།
གྲྭ་སའི་རྣམ་ཐར་དང༌། བསྟན་པའི་བྱ་བ་རྒྱ་ཆེན་པོ་མཛད་དོ། དེ་ནས་
དབུས་ཀྱི་ན་ལེན་དྲ་རུ་བྱོན་ཏེ། རོང་སྟོན་པ་ཤེས་བྱ་ཀུན་རིག་གི་དྲུང་དུ།
ཕར་ཕྱིན་མངོན་པ་དབུ་ཚད་ལ་སོགས་གཞན་སྡེ་གཞུང་ལུགས་རབ་འབྱམས་
མཁྱེན་པར་མཛད། དེ་ནས་རྒྱལ་བའི་གདན་ས་གཡས་རུ་དབེན་ས་ཁར་བོན་



གྱི་འཁོར་ལོ་བསྐོར་ཏེ། གདུལ་བྱ་དཔག་ཏུ་མེད་པ་ཞིག་སྨིན་གྲོལ་གྱི་ས་ལ་
བཀོད། དེ་ནས་བཀྲ་ཤིས་སྨན་རིའི་དགོན་པ་བཏབ་སྟེ། དགེ་སྦྱོར་གྱི་ཁྲིགས་
ཁ་ལ། ཟླ་བ་བྱུང་ངོ་ཅོག་གི་དཀར་ངོ་ལ་འཆད་ཉན། མར་ངོ་ལ་བསྙེན་
བསྒྲུབ། གཞན་ཡང་ཉ་མཆོད་དགུ་གཏོར་གསོ་སྦྱོང་། སྔ་ཐོག་མཆོད་གཏོར།
ཐུགས་དམ་རྒྱུན་གྱི་གཏོར་མ་ལ་སོགས་དམ་བཅའ་མ་གཡོས་པར་མཛད་པས།
གྲུབ་རྟགས་རྫུ་འཕྲུལ་དུ་མ་ལ་མངའ་བསྙེམས་ཤིང་། ཤེས་རབ་སྨྲ་བའི་སེང་གེ་
དང་། ཁྲ་གསས་ཁྱུང་རྒོད་ལ་སོགས་པའི་ཡི་དམ་ལྷའི་ཞལ་གཟིགས། ཁྱད་
པར་དུ་བཀའ་སྐྱོང་མཆོག་གྱུར་གེ་རྒྱུ་དང༌། གྲོགས་མཆོག་རྒྱལ་བོ་ལ་སོགས་
བྲན་བཞིན་བཀོལ་བ་དང་། སྙན་པའི་བ་དན་ས་སྟེང་ཀུན་ཏུ་ཁྱབ་པས། བུ་
སློབ་སྐུ་བཞར་གྱི་ཉག་མ་ཙམ་བསམ་གྱིས་མི་ཁྱབ་པ་འཕེལ་ཏེ་བཀའ་ལུང་བོན་
གྱི་ཆར་ཆེན་ཕབ་ནས། གདན་ས་རིན་པོ་ཆེ་ལ་བཀའ་དྲིན་ཤིན་ཏུ་ཆེ་བ་ལགས་
སོ། ཉིད་ཀྱིས་མཛད་པའི་བོན་ལ་ཡང་། ལུང་ཆེན་སྲིད་པའི་མཛོད་ཕུག་བྱང་
སེམས་གབ་པ་དགུ་སྐོར། ཐེག་རེམ། ཁམས་བསྡུས། དབུ་མ་བདེན་གཉིས།
ས་ལ་མ་འཕྲུལ་གྱི་སྒྲོན་མ། ཚད་མ་རྣམ་འབྱེད། འདུལ་བ་ཆེ་ཆུང་ལ་སོགས་
ཀྱི་འགྲེལ་བ་དགུ་དང་། གཞན་ཡང་ཕྱི་ནང་གསང་བའི་བོན་ལ་ལག་ཁྲིད་ཕྱག་
བཞེས་ལ་སོགས་པ་མ་བཏབ་པ་གང་ཡང་མེད། སྙིགས་མའི་དུས་འདིར་རྒྱལ་
བ་གཉིས་པ་བྱོན་པ་ལགས་སོ། དེ་ནས་ཞིང་ཁམས་གཞན་དུ་བྱོན་ཚུལ་བསྟན་
པ་ནི། ཤིང་མོ་ལུག་ གི་ལོ་དབྱར་ ཟླ་ ཐ་ཆུང་གི་ཚེས་བརྒྱད་ ཀྱི་ ཉི་ ཤར་ ལ།
རྫོགས་པ་ཆེན་པོ་ཞང་ཞུང་སྙན་རྒྱུད་གསུང་པའི་ངང་ནས་གྲུབ་རྟགས་གཞའ་
འོད་དང་བཅས་ནས་གཤེགས་སོ། སྤུར་ཡང་རྗེས་འཇུག་བུ་སློབ་རྣམས་ཀྱི་
53



དད་རྟེན་དུ། གཡུང་དྲུང་བཀོད་ལེགས་ཀྱི་གསེར་འབུམ་བཞེངས་པའི་ནང་དུ་
བཞུགས་སུ་གསོལ། དེ་ནས་ཞུགས་ལ་ཕུལ་ཏེ། སྐུ་གདུང་རིང་བསྲེལ་མང་དུ་
བྱོན་པ་ལགས་སོ། རྗེས་འཇུག་བུ་སློབ་ཀྱི་གྲོལ་ཚུལ་ལ། སྟོད་སྨད་བར་གསུམ་
གྱི་ཕྱི་ནང་གསང་གསུམ་གྱི་བརྒྱུད་པ་འཛིན་ཞིང་། འགྲོ་བ་སེམས་ཅན་གྱི་དོན་
མཛད་པ། བསམ་གྱིས་མི་ཁྱབ་པ་བྱོན་ཀྱང་། དེའི་ནང་ནས་མཆོག་ཏུ་གྱུར་
པ་ནི། གངས་ཅན་མཁས་པའི་གཙུག་རྒྱན་དུ་གྱུར་པ། མཁས་བཙུན་སྨན་རི་
བ་དེ་ཉིད་ཡིན་པར་མངོན་ནོ། ཁྱད་པར་དུ་མན་ངག་འདིའི་བརྒྱུད་པ་འཛིན་
པའོ། ། མཁས་བཙུན་རིན་ཆེན་རྒྱལ་མཚན་གྱི་ལོ་རྒྱུས་ལ། ཡུལ་མདོ་ཁམས་
ལྷ་ཐུ་ཞེས་བྱ་བར་སྐུ་འཁྲུངས། གདུང་རུས་ནི་གོ་ཡིན། ཆུང་ནས་བྲིས་ཀློག་
ལ་མཁས་པར་སྦྱངས། དེ་ནས་དབུས་གཙང་ལ་བྱོན་ནས། སྨན་རི་རུ་མཉམ་
མེད་ཤེས་རབ་རྒྱལ་མཚན་དང་མཇལ། ཕྱག་ཕྱི་གསོལ་ཇ་བ་ལོ་འགའ་མཛད་
ནས་ཀྱང་བོན་ཕྱི་ནང་གསང་གསུམ་གང་ལ་ཡང་། ཐོས་བསམ་སྒྲོ་འདོགས་
ལེགས་པར་བཅད། དག་པ་དྲང་སྲོང་གི་ཁྲིམས་བླངས། མཚན་རིན་ཆེན་
རྒྱལ་མཚན་དུ་གསོལ། མཉམ་ མེད་ ཤེས་ རབ་ རྒྱལ་ མཚན་ གྱི་གདན་ ས་ ལ་
བཀོད་ནས་ཀྱང་། དགོན་པའི་སྒྲིག་བཞག་གྲྭ་སའི་སྐྱོང་དར། གདན་སའི་བྱ་
བ་རྒྱ་ཆེན་པོ་མཛད་པས། བུ་སློབ་ཀྱང་ཕྱོགས་མཚམས་ཀུན་ཏུ་འཕེལ། ཉིད་
ཀྱིས་མཛད་པའི་བོན་ལ་ ཡང་། སྲིད་པའི་མཛོད་ཕུག་གི་ལུས་རྣམ་བཞག
ཡན་ལག་རྒྱས་བཤད། ས་ལམ་ཐལ་ཕྲེང་། ཚད་མའི་ཐལ་འཕྲེང་། གསང་
སྔགས་ཀྱི་ལག་ལེན་ལ་སོགས་པ་བསམ་གྱིས་མི་ཁྱབ་བོ། གྲུབ་རྟགས་ཀྱང་ཞང་
ཞུང་སྙན་རྒྱུད་ཀྱི་མན་ངག་ཚིག་དོན་མ་ལུས་པ་ཞུས་དུས་མཉམ་མེད་ཤེས་རབ་
54



རྒྱལ་མཚན་སྐུ་གཤེགས་ནས། གདུང་ལ་ཤ་རི་རོ་བྱོན་པ་ལ། ཁྱེད་ཀུན་ ཏུ་
བཟང་པོ་དང་དབྱེར་མེད་པ་ལ། ཤ་རི་རཾ་གྱི་གང་བྱེད་གསུངས་ནས། རྡོ་
ཁུང་དུ་བརྡུངས་པ་ལ། རྡོ་བ་ལ་འབྱར་ནས། ད་རུང་ཡང་གདུང་འབུམ་གྱི་
ནང་ན་བཞུགས་སོ། གདུང་འབུམ་ལྕི་བ་ཡང་དེ་ཡིན་ནོ། རྗེས་འཇུག་བུ་སློབ་
གྲོལ་ཚུལ་ཡང་། མཁས་བཙུན་བཟང་གསུམ་མང་དུ་བྱུང་ཡང་། མན་ངག་
འདིའི་བརྒྱུད་པ་འཛིན་པ་ནི། རྣམ་སྤྲུལ་ནམ་མཁའ་ཡེ་ཤེས་དེ་ཉིད་དོ། ཐ་
མ་སྐུ་ཚེ་ཡང་མཐར་ཕྱིན་ཏེ། ཚེས་བཅུ་གཅིག་གི་ཉིན་གྲུབ་རྟགས་གཞའ་འོད་
དང་བཅས་ནས་དབྱིངས་སུ་གཤེགས་སོ། མ་འོངས་ལུང་བསྟན་ལས་ཀྱང༌།
དྲན་པའི་ཁ་བྱང་ལས། གསང་འདུས་སྤྲུལ་པ་རད་ནའི་མཚན་ཅན་འབྱུང་།
ཞེས་དང༌། སྟོང་རྒྱུང་སྤྲུལ་པ་ཤེས་རབ་རྒྱལ་མཚན་གྱིས། དབུས་རུའི་དཀྱིལ་
དུ་བསླབ་གསུམ་བསྟན་པ་སྤེལ། རྒྱལ་མཚན་བརྒྱད་ནས་དེའི་བསྟན་རྫོགས་
པར་འདོད། ཅེས་གསུངས་པས། རྒྱལ་མཚན་གཅིག་འདི་ཡིན་པར་མངོན་
ནོ། ། རྣམ་སྤྲུལ་ནམ་མཁའ་ཡེ་ཤེས་ཀྱི་ལོ་རྒྱུས་ལ། ཡུལ་ནི་གནས་མཆོག་རྨ་
གཉན་པོམ་རའི་སྨད། རྨ་ཆུ་ཁུག་བྱ་བར་སྐུ་འཁྲུངས། གདུང་རུས་གཉའ་
ཡིན། དེ་ཡང་ སྔོན་གྱི་ལས་ འཕྲོ་སད་ནས། བཀྲ་ཤིས་ སྨན་ རི་ ལ་ ཕེབས།
གདན་ས་བ་རིན་ཆེན་རྒྱལ་མཚན་དང་མཇལ་ནས་ངོས་འཛིན་ཏེ། ཁྱོད་འགྲོ་
རུ་མི་ཡོང་འདིར་གདན་ས་ལ་བསྡད་དགོས་ཡོད་གསུངས། ཕྱིས་ཀྱང་ཐོས་
བསམ་གྱིས་སྒྲོ་འདོགས་ཆོད་ནས། གདན་སར་བཀོད། དག་པ་དྲང་སྲོང་གི་
ཁྲིམས་དང་། ཕྱི་ནང་གསང་གསུམ་གྱི་དབང་ལུང་དང་། མན་ངག་འདི་ཉིད་
ཀྱི་ཚིག་དོན་མ་ལུས་པར་ཞུས། བུ་སློབ་ཀྱང་ཁྲ་རྒན་བཀྲ་ཤིས་རྒྱལ་མཚན།



སལེ་འོད་པ། མཁས་གྲུབ་ཀུན་བཟང་རྒྱལ་མཚན་ལ་སོགས་བུ་སློབ་མང་དུ་
ཚར་རོ། ཐ་མ་སྐུ་ཚེ་ཡང་མཐར་ཕྱིན་ནས། ཚེས་བཅོ་བརྒྱད་ལ་སྐུ་གཤེགས་
སོ། ། མཁས་གྲུབ་ཀུན་བཟང་རྒྱལ་མཚན་གྱི་ལོ་རྒྱུས་ལ། ཡུལ་སྟའུ་མདོ་སྐྱ་བྱ་
བར་སྐུ་འཁྲུངས། གདུང་རུས་ནི་སྒ་ཡིན། དེ་ཡང་ཆུང་ནས་ཡུམ་གྱི་པང་ན་
ནུ་ཞོ་འཐུང་དུས། བྲུ་ཤ་གྲུབ་ཐོབ་ཨ་བོ་རིག་པས་ངོས་འཛིན་མཛད། ཕྲུ་གུ་
འདི་ངའི་བསྟན་པ་ལ་ཕན་ཐོགས་པ་གཅིག་ཡོང་གསུངས་ནས། ཞལ་ཆབ་
ཐེངས་གསུམ་བཏབ། ཕྱིས་ཀྱང་བྲིས་ཀློག་ཚད་དང་ལྡན་པ་མཁྱེན། དེ་ནས་
དབུས་གཙང་ལ་ཕེབས་ནས། བཀྲ་ཤིས་སྨན་རི་རུ་ཕེབས། ནམ་མཁའ་ཡེ་
ཤེས་ཀྱི་དྲུང་དུ་ ཐོས་བསམ་ གྱིས་ སྒྲོ་འདོགས་ལེགས་པར་བཅད། ཕྱི་ནང་
གསང་གསུམ་གྱི་དབང་ལུང་དང་། དག་པ་དྲང་སྲོང་གི་ཁྲིམས་བླངས། ཁྱད་
པར་མན་ངག་འདིའི་ཚིག་དོན་མ་ལུས་པ་ཞུས། གདན་སར་བཞུགས་ནས་
ཀྱང་། བསྙེན་བསྒྲུབ་ལ་སོགས་མཐའ་རུ་ཕྱིན་པར་མཛད། བུ་སློབ་རྣམས་ལ་
ཡང་བཀའ་ལུང་གི་ཆར་ཕབ། གྲུབ་རྟགས་ཀྱང་ཞབས་རྗེས་ལ་སོགས་མང་དུ་
བཞག ཐ་མ་སྐུ་ཚེ་ཡང་མཐར་ཕྱིན་ནས། ཚེས་བཞི་ལ་གཞའ་འོད་དང་
བཅས་ནས་སྐུ་དབྱིངས་སུ་མྱ་ངན་ལས་འདས་སོ། རྗེས་འཇུག་བུ་སློབ་ཀྱི་གྲོལ་
ཚུལ་ལ་ཡང་བསམ་གྱིས་མི་ཁྱབ་ཀྱང་། མཆོག་ཏུ་གྱུར་པ་དབོན་པོ་རིན་ཆེན་
རྒྱལ་མཚན་སྒོ་ཛུང་བློ་གྲོས་རྒྱལ་མཚན། མཚུངས་མེད་བསྟན་པ་འོད་ཟེར།
དྲན་མཆོག་བསྟན་པ་རྒྱལ་མཚན་ལ་སོགས་པ་བུ་སློབ་ཕྱོགས་བཅུ་ཀུན་ཏུ་འཕེལ་
ལོ། མ་འོངས་ལུང་བསྟན་ལས་ཀྱང༌། ཚེ་དབང་རིག་འཛིན་སྤྲུལ་པ་ལས།
གཡས་རུའི་ དཀྱིལ་ དུ་ ཀུན་ བཟང་ མཚན་ ཅན་ འབྱུང་། ཞེས་ གསུངས་ སོ།
56



མཁས་གྲུབ་ཀུན་བཟང་རྒྱལ་མཚན་གྱི་སློབ་མ་ལ། གདན་སར་རིན་ཆེན་རྒྱལ་
མཚན་གྱི་ལོ་རྒྱུས་ལོགས་སུ་གསལ་ལོ། ། སྒོ་ཛུ་བ་བློ་གྲོས་རྒྱལ་མཚན་གྱི་ལོ་རྒྱུས་
ལ། ཡུལ་རྒྱ་རོང་སྟོད་ཀྱི་སོགས་ཏིང་སྤོ་ཟ་ཞེས་བྱ་བར། ཡབ་གཙུག་གཤེན་
རྒྱལ་བ་ཨ་འབུམ་དང༌། ཡུམ་སྟག་ཟ་རྒྱན་དཀར་ཞེས་བྱ་བ་གཉིས་ལ། སྲས་
བཞི་འཁྲུངས་པའི་འོག་མ་ཡིན། དགུང་ལོ་བཅོ་བརྒྱད་ལ་སྨན་རིར་ཕེབས།
སྐུ་མདུན་ཀུན་བཟང་རྒྱལ་མཚན་གྱི་དྲུང་དུ་རབ་ཏུ་བྱུང་ཞིང་། ཐོས་བསམ་
གྱིས་ སྒྲོ་ འདོགས་ ལེགས་ པར་ བཅད་ ནས། མཁས་ གྲུབ་ ཆེན་ པོར་ གྱུར། །
དགུང་ལོ་ཉེར་ལྔའི་ཐོག་ཏུ་གཤེན་རྒྱལ་བ་ལྷུན་གྲུབ་ཀྱིས། ཁྲི་བརྟན་ནོར་བུ་
རྩེའི་གདན་ སར་ བཀོད་ནས་ ལོ་ འགའ་ ཡར་ ལ་ མཚན་ ཉིད་ ཀྱི་ འཆད་ ཉན།
གསང་སྔགས་ དབང་ལུང་ སོགས་ བཀའ་ ཡི་ འཁོར་ ལོ་ རྒྱ་ ཆེན་ པོ་ བསྐོར་ རོ།
མདོ་སྔགས་ཀྱི་གྲྭ་བུ་སློབ་ཀྱང་མང་དུ་འཕེལ་ལོ། ཉིད་ཀྱིས་མཛད་པའི་བཀའ་
རྟེན་ཡང༌། ཞང་ཞུང་སྙན་རྒྱུད་ཀྱི་རྩིས་རྒྱ་ས་ བཅད། ཚེ་དབང་བོད་ཡུམ་
མའི་ཕྱག་བཞེས། ས་བཅད། རིག་འཛིན་འདུས་པའི་དབང་ཁྲིད། ཕྱག་
བཞེས། མངོན་རྟོགས། ལྷན་སྐྱེས་ཀྱི་རྩིས་རྒྱ། ཁྱུང་དམར་གྱི་དབང་ཆོག་
ཕྱག་བཞེས། གསོལ་འདེབས། ས་ལམ་ཟུར་བཀོད། ཀླད་དོན་ལ་ སོགས་
མང་དུ་མཛད་དོ། བུ་སློབ་ཀྱང་ཉིད་ཀྱིས་བྱ་བྲལ་མཛད་ནས། དབེན་གནས་
མཐའ་དག་ཏུ་ཐུགས་དམ་ཆུ་བོའི་རྒྱུན་བཞིན་མཛད་པས། དགོངས་ཉམས་
དང་ལྡན་པ་མང་དུ་བྱུང་ན་ཡང་། མཆོག་ཏུ་གྱུར་པ་སློབ་དཔོན་བསྟན་པ་འོད་
ཟེར་དང༌། སློབ་དཔོན་བསྟན་པ་རྒྱལ་མཚན་གཉིས་ཡིན་ནོ། ཐ་མ་ སྐུ་ཚེ་
ཡང་སུམ་ཅུ་རྩ་བདུན་པ་ལ། འབྲི་ལུང་གི་ཞང་དམ་པ་ཚུལ་ཤེས་ཀྱི་སྒྲུབ་གནས་



སུ། དཔྱིད་ཟླ་ཐ་ཆུང་གི་ཚེས་བཞི་ལ་ སྐུ་མྱ་ངན་ལས་འདས་སོ། མ་འོངས་
ལུང་བསྟན་ལས། སྔོན་གྱི་རིག་འཛིན་བརྒྱད་ཀྱི་ཚོགས་ གྲལ་དུ། སྤྲང་པོ་
བརྒྱད་ཀྱིས་ཕྱིན་པས། ཚོགས་ལྷག་གི་བཤལ་ཆུ་འཐུངས་པས། ས་ཐོབ་ཀྱི་
སེམས་དཔའ་བརྒྱད་བྱུང་བས། དེའི་ནང་གི་གཅིག་ཡིན་གསུངས། དྭང་ར་
ཤེས་རིན་གྱི་ཁ་བྱང་ལས་ཀྱང༌། གཤེན་བྷ་དྷ་བྷི་ཤའི་སྤྲུལ་པ་ལས། སྒོ་ལས་
རྒྱལ་བའི་མཚན་ཅན་འབྱུང༌། མི་འགྱུར་ཞབས་གཡས་བཀའ་རྟགས་ཡོད།
ཅེས་དང་། སྲིད་པ་རྒྱུད་ཀྱི་ཁ་བྱང་ལས། མུ་ཁྲི་བཙན་པོའི་སྤྲུལ་པ་ལས། རྒྱ་
གར་བྷི་མ་པུ་ཏྲ་བྱ། དེ་སྤྲུལ་སྒོ་རིགས་རྒྱལ་བའི་སྲས། བློ་གྲོས་རྒྱལ་མཚན་བྱ་
བ་འབྱུང༌། འདུལ་ཁྲིམས་དོན་དམ་ཡོངས་མཛད་ཅིང་། སེམས་དཔའི་ལས་
སུ་འགྲོ་དོན་མཛད། ཅེས་གསུངས་སོ། བླ་མ་འདི་ཡང་བདེ་བར་གཤེགས་
པའི་རྣམ་སྤྲུལ་འགྲོ་དོན་ལ་བྱོན་པ་ཡིན་ངེས་སོ། ། སློབ་དཔོན་བསྟན་པ་འོད་
ཟེར་གྱི་ལོ་རྒྱུས་ལ། ཡུལ་དགེ་སྡིང་བོན་གྲོང་བ་ཡིན། གདུང་རུས་འགྲུ་ཡིན།
ཡབ་གཤེན་གཡུང་དྲུང་ཉི་རྒྱལ་ཡང་འདོད་དོ། བོན་གྲོང་ཆོས་མཛད། ཡུམ་
གེ་ཁོད་མཚོ་མོ་གཉིས་ཀྱི་སྲས་སུ་འཁྲུངས། སྐུ་མཆེད་གསུམ་ཡོད་པའི་བར་པ་
ཡིན། འཁྲུངས་པའི་དུས་སུ་ཡང་། ཡབ་ཡུམ་ལ་མཚན་རྟགས་བཟང་ཞིང་།
བུ་ཚ་ཤེས་རིག་མཚན་དང་ལྡན་པ་ཞིག་བྱུང་ནས། ཆུང་ནས་དད་མོས་གུས་པ་
ཆེ་བ། བྲིས་ཀློག་ལ་ མཁས་ པ་ཞིག་བྱུང་ནས། མིང་ ཨའུ་དྲུང་བཀྲས་ སུ་
བཏགས་སོ། དེ་ནས་གཤེན་རྒྱལ་བ་ལྷུན་གྲུབ་ཀྱིས། གྲྭ་ས་སྨན་རིར་བརྫངས་
ནས། མཁས་གྲུབ་ཀུན་བཟང་རྒྱལ་མཚན་གྱི་དྲུང་དུ་རབ་ཏུ་བྱུང་ནས། ཐོས་
བསམ་གྱིས་སྒྲོ་འདོགས་ལེགས་པར་བཅད། མཚན་ཡང་བསྟན་པ་འོད་ཟེར་དུ་



བཏགས་སོ། དེ་ནས་ཡར་ལ་བྱོན་ནས་ཁྲི་བརྟན་ནོར་བུ་རྩེ་རུ་མཁས་གྲུབ་བློ་
གྲོས་རྒྱལ་མཚན་གྱི་དྲུང་དུ་ཕྱི་ནང་གསང་བ་ཡང་གསང་དང་བཅས་པའི་དབང་
ལུང་ཞུས་ཤིང་། ཁྱད་པར་དུ་ཨ་ཁྲིད་ཐུན་མཚམས་བཅོ་ལྔ་པའི་དམར་ཁྲིད་དུ་
ལག་ལེན་དང་བཅས་པ་ཞུས་སོ། གཞན་ཡང་ཨ་འཚོ་ཀུན་རྒྱལ་དང་། དྭང་
ར་བ་ཤེས་རབ་རྒྱལ་མཚན་དང༌། སྙེ་ཞིག་བསོད་ནམས་ཡེ་ཤེས་དང་། གྲྭ་
སའི་བླ་མ་བྲུ་ཞུ་སྤ་རྨེ་རྣམས་ལ་ཡང་དབང་ལུང་ཞུས་ཤིང༌། རྟོགས་ལྡན་ཚུལ་
རྒྱལ་ལ་ཡང་ཨ་ཁྲིད་དམར་བྱང་དང་བཅས་པ་ཞུས་སོ། བཞུགས་པའི་གནས་
ཡང་། སྟོད་བྱ་རི་གཙུག་ལྡན། ཏི་སི། མ་ཕམ། གོང་དུམ། རྟ་སྒོ་དྭང་ར་
ཁྱུང་རྫོང་ལ་སོགས་ལ་བཞུགས་ཤིང་། ཁྱད་པར་དུ་ཉམས་རྟོགས་ཤར་གནས་
ནི་ཟང་ཟང་ལྷ་བྲག་ཡིན་ནོ། གནས་དེ་རྣམས་སུ་ཡང་ལྟོ་གོས་ལ་གྱོང་བསྐུར་
ནས། ལུས་ སེམས་འཇུར་མིག་ ཏུ་དྲིལ། རིག་པ་རྐྱང་དེད་དུ་མཛད་ ཅིང་
བཞུགས་སོ། ཁྱད་པར་གངས་ཏི་སེ་ལ་ལོ་གསུམ། མཎྜལ་སྤངས་ཤིང་ཉམས་
སུ་བླངས་སོ། གྲུབ་ཆེན་གཡུང་དྲུང་གཙུག་ཕུད་ཀྱི་འོད་སྐུར་གཟིགས་པ་དང་།
ཉང་པོ་རྡོར་རྒྱལ་ གྱིས་ཚོད་ལེན་པའི་དུས་སུ། རྒྱལ་ཁམས་ནས་ཕྱག་ནས་
གཏོར་བས་ཁང་ཁྱིམ་ཁེངས་པ་དང༌། བྱམས་དང་སྙིང་རྗེས་འགྲོ་བ་མཐའ་
དག་དད་མོས་ཚུད་པ་དང་། གཞན་ཡང་དག་པ་དྲང་སྲོང་གི་ཁྲིམས་ལ་གནས་
ཤིང་། ཉེས་ལྟུང་གི་དྲི་མས་མ་གོས་ པ་དང་། གསང་སྔགས་བསྐྱེད་རྫོགས་
གདེང་ཆུད་པས་རང་སེམས་ཡི་དམ་དུ་མཁྱེན་པ་དང་། ཁྱད་པར་ཐེག་ཆེན་ལ་
མངའ་བསྙེམས་པའི་རྟགས་སུ། རང་སྣང་དབང་དུ་འདུས་ཤིང་གཞན་སྣང་
ཟིལ་གྱིས་ནོན་པས། སྐྱེ་འགྲོ་ལ་བཀའ་བཙན་པ་དང་། བོན་གྱི་འཁོར་ལོ་རྒྱ་
59



-
，
ཆེན་པོར་བསྐོར་ཞིང་ནམ་མཁའི་བྱ་ལ་ཁྲིད་ཐེབས་པ་དང༌། རྗེས་འཇུག་བུ་
སློབ་ཀྱི་གྲོལ་ཚུལ་ཡང་། མཁས་བཙུན་དགོངས་ཉམས་དང་ལྡན་པའི་སྐྱེས་བུ་
མང་དུ་བྱུང་ན་ཡང་། མཆོག་ཏུ་གྱུར་པ་གཤེན་གཙུག་ཕུད་འོད་ཟེར། དྲང་
སྲོང་ཉི་མ་འོད་ཟེར་དང༌། ལྕགས་མོ་འོད་ཟེར་རྒྱལ་མཚན་དང༌། སྟའུ་ཉི་མ་
རྒྱལ་མཚན་དང་། དྲང་སྲོང་འོད་ཟེར་རྒྱལ་ མཚན་ལ་ སོགས་ཐེག་ཆེན་ལ་
མངའ་བསྙེམས་པ་མང་དུ་འཕེལ་ལོ། ཐ་མ་དབྱིངས་སུ་གཤེགས་ཚུལ་བསྟན་
པ་ནི། དགུང་ལོ་བདུན་ཅུ་ལ་གནས་ཆེན་བོན་རིའི་ཡང་དགོན་དུ། སྤྲེལ་ལོ་
ཆོ་འཕྲུལ་ཆེན་པོའི་ཚེས་བཅོ་བརྒྱད་ལ་ལུས་གནད་བསྲང་ཞིང་སྤྱན་མཁར་
གཟིགས་ཏེ། སྐར་མ་སྟ་པ་ལ་འདི་སྐད་གསུངས། མི་གཡོ་ངང་ལ་བཞག་ན་
ལྷ་ཞལ་ཁུམས། ཁོ་བོ་ང་ཡང་མི་གཡོ་ངང་ལ་བཞག་གསུངས་ནས་དབྱིངས་སུ་
ཐིམ་མོ། ཕྱིས་བུ་སློབ་རྣམས་ཀྱིས་གནམ་གང་ལ་སྤུར་སྦྱང་བྱས་པས། ནམ་
མཁའ་ལ་གཞའ་ཚོན་གྱི་གུར་ཕུབ། བར་སྣང་ལ་མེ་ཏོག་གི་ཆར་ཕབ། ས་
གཡོ་བ་ལ་སོགས་རྟགས་མང་དུ་བྱུང་ངོ༌། རྟེན་ཡང་ཐུགས་རང་བྱོན། དབུ་
ཀླད་ལ་དུང་དཀར་གཡས་འཁྱིལ། སྤྱན་གཡས་གཡོན་ལ་རིང་བསྲེལ་ལྔ་བྱོན་
པ་དང་། ཞུན་འཐིགས་ལ་ཚེ་དབང་རྒྱ་བོད་ཀྱི་སྐུ། ཏ་པི་ཧྲི་ཙའི་སྐུ་དང་།
གདུང་ཤ་རི་རོ་ཁ་དོག་ལྔ་ཚང་བ་ལ་སོགས་བསམ་དུ་མེད་པ་བྱོན་ནོ། བླ་མ་དེ་
ཡང་བདེ་བར་གཤེགས་པའི་རྣམ་སྤྲུལ་འགྲོ་དོན་ལ་བྱོན་པ་ཡིན་ལགས་སོ། །
བླ་མ་དེའི་སློབ་མ་ནི། དྲན་མཆོག་ཉི་མ་འོད་ཟེར་གྱི་རྣམ་པར་ཐར་ལ་ཡང་ལྔ་
སྟེ། དང་པོ་གཙང་མ་མི་ལུས་ཐོབ་པའི་ཡབ་དང་ཡུམ་གྱི་ལོ་རྒྱུས་ལ། བཀའ་
དྲིན་ཅན་གྱི་བླ་མ་དང་ཅི་ལྟར་མཇལ་ཚུལ། ས་གནས་ཁྱད་པར་ཅན་གང་དུ་



བརྟེན་པའི་ཚད་དུ་བཞུགས་ཚུལ། ཐུན་ མོང་ དང་ མཆོག་ གི་ དངོས་ གྲུབ་
བསྙེམས་ཚུལ་ལོ། དང་པོ་ཡུལ་ནི་དགེ་སྡིང་གནས་སྣང་པ། གདུང་རུས་འགྲུ་
ཡིན། ཡབ་བཀྲ་ཤིས་འཕེན་དང༌། ཡུམ་བུ་ཁྲིད་བརྒྱ་གཉིས་ལ་སྲས་བརྒྱད་
ལྕམ་གཉིས་ཡོད་པའི་གཅུང་གོང་མ་ཡིན། མཚན་ནི་ནོར་བུ་ལགས། དེ་ཡང་
སྔོན་གྱི་ལས་འཕྲོ་སད་དེ། ཆུང་ནས་དད་པ་འཇིག་རྟེན་གྱི་བྱ་བ་ལ་བློ་མི་འཇུག
དབྱརཁ་རི་ལ་ཕྱུགས་རྫི་ལ་བྱོན་པའི་གནས་པ་རང་བབས་སུ་ཆགས་པ་དང་།
བེད་སྤྱོད་ཀྱི་སྐར་ཁུང་གི་མདངས་ལ་བརྟེན་ནས་གནས་ལུགས་ཀྱི་དགོངས་པ་
རང་བབས་སུ་བྱུང་། ཕྱིས་ཉེར་ལེན་དྲག་པོའི་སྒོ་ནས་སྦྱངས་ཀྱང་དེ་ལས་མི་
འདུག་གསུངས་པ། ད་གང་གིས་དགོས་པ་མི་འདུག་ཚེ་འདི་བློས་བཏང་གི་
དགེ་སྦྱོར་ཞིག་བྱེད་མ་ཉམས་ནས། ཡིད་ཀྱིས་དམ་བཅའ་ཞིག་མཛད། བོན་
ལ་བྲོས་ཐེངས་མང་པོ་མཛད་ཀྱང་མ་བཏང་། གཉིས་པ་བཀའ་དྲིན་ཅན་གྱི་བླ་
མ་དང་ཇི་ལྟར་མཇལ་ཚུལ་ནི། དགུང་ལོ་ཉི་ཤུ་རྩ་ལྔ་ལ་སློབ་དཔོན་རིན་པོ་ཆེ་
རི་རྒྱལ་དགོན་རྩེ་ན་བཞུགས་པའི་དྲུང་དུ་ཕེབས། རིན་པོ་ཆེའི་ཞལ་ནས་
མདང་རྨི་ལམ་ཡང་བཟང་། ངན་སོང་དུ་མི་འགྲོ་བ་ལ་ཕན་ཐོགས་པར་འོངས་
སྲིད་གསུངས། དབུ་སྐྲ་བསིལ། མཚན་ཉི་མ་འོད་ཟེར་དུ་བཏགས། རིག་
འཛིན་འདུས་པའི་དབང་ཁྲིད་དང་བཅས་པ་གནང་། དག་པ་དྲང་སྲོང་གི་
ཁྲིམས་གཉིས་བརྒྱ་ལྔ་བཅུ་ཞུས། ཉེས་ལྟུང་གི་དྲི་མ་མེད་པར་མཛད། བོན་ཕྱི་
ནང་གསང་གསུམ་གྱི་དབང་ལུང་བུམ་པ་གང་བྱོའི་ཚུལ་དུ་གནང་། ཁྱད་པར་
དུ་རྫོགས་པ་ཆེན་པོ་ཞང་ཞུང་སྙན་རྒྱུད་བཀའ་ཉམས་གཅིག་རྒྱུད་དམར་ཁྲིད་
དང་བཅས་པ། རྫོགས་ཆེན་བསྒྲགས་པ་སྐོར་གསུམ་ཡང་རྩེ་ཀློང་ཆེན། ནམ་



མཁའ་འཕྲུལ་མཛོད་མུན་སེལ་སྒྲོན་མ། ནམ་མཁའ་སྤྱི་གཅོད། དྲི་མེད་ལྷན་
སྐྱེས། སྙན་ རྒྱུད་ རིན་ཆེན་སྒྲོན་ གསལ། གདམས་ པ་ སྐོར་གསུམ་ ཨ་ ཁྲིད་
གེགས་སེལ་ལ་སོགས་ཐེག་ཆེན་གྱི་བོན་ལ་ལག་ལེན་དམར་ཁྲིད་དང་བཅས་པ་
གནང་། རྒྱུན་པར་ཕྱག་ཕྱི་ཁོ་ན་བ་མཛད། ལྟ་སྤྱོད་ཡ་མ་བྲལ་བར་ཉམས་
ལེན་མཛད་པས། ཐུགས་དཀྱིལ་ནས་དབང་ལུང་དང་ཁྲིད་གནང་ཚད་ཤོག་
ཅིག་གསུངས། གཞན་ཡང་གྲོགས་མཆེད་རྣམས་ལ་ཁས་ལེན་དང་དམ་བཅའ་
ནན་དུ་མཛད་ཀྱང་། ཉི་མ་རང་ཉམས་ལེན་ལ་ནན་ཏན་གྱིས་གསུངས། གྲྭ་
བུ་སློབ་ལ་ཐེ་ཚོམ་དང་ཉམས་ལེན་ལ་གགས་བྱུང་བ་ན་ཉི་མ་ལ་དྲིས། ཁོ་ནི་
ཚིག་དོན་འདྲེས་ནི་གདའ་གསུངས། གཞན་ཡང་མཛད་པ་ཆེ་ཆུང་སྐུ་མདུན་
ཚུལ་ཁྲིམས་འོད་ཟེར། སློབ་དཔོན་དྲུང་ཡིག ལྕགས་མོ་ཆེ་ཆུང་ལ་སོགས་པ་
བླ་མ་མཐའ་དག་ལ་སྤྲོས་པ་བཅད་དབང་ལུང་གསན་ནོ། ། གསུམ་པ་གནས་
ཁྱོད་པར་ཅན་གང་དུ་བཞུགས་པ་ནི། གནས་མཆོག་བོན་རི་ཆེན་པོ་ལ་ལོ་བཅུ་
གཉིས་ལ་ལྟོ་གོས་གྱོང་ལ་བསྐུར། རིག་པ་རྐྱང་དེད་དུ་མཛད་དོ། ཉམས་སྣང་
ལ་ཁྱུང་དུ་སྤྲུལ་ནས་སྦྲུལ་ཆེན་པོ་ཞིག་ཁ་རུ་བཅུགས་ནས་བོན་རིའི་རྩེ་ལ་འཕུར་
བས། སྟོང་གསུམ་མངའ་འོག་ཏུ་འདུས་པའི་ཉམས་བྱུང་གསུངས། ཡང་
དྭང་ར་འཕྲང་ཁྲོད་ལ་ལོ་ཁ་ཤེས་ཡར་བཞུགས། སྒོམ་སྒྲུབ་དང་འཆད་ཉན་གྱི་
སྲོལ་བཏོད། ཡང་གནས་ཆེན་ད་རོག་ཏུ་རྫོགས་པ་ཆེན་པོ་ཞང་ཞུང་སྙན་རྒྱུད་
ཀྱི་འཆད་ཉན་མཛད། ནམ་ཟླ་ཐོག་གཅིག་བཞུགས། དགུང་ལོ་དྲུག་ཅུ་རེ་
གཅིག་ལ་དབེན་གནས་བྱ་དུར་དུ་ཕེབས། དེ་དུས་བན་དེའི་རི་ཁྲོད་པ་འགའ་
ཡོད་པ་ལ། དེ་ནུབ་མི་དཀར་པོ་དར་གྱི་འགྱིང་ཐོད་བཅིངས་པ་ཞིག་བྱུང་ནས།



གནས་འདིའི་བདག་པོ་སླེབས་ཡོད། ཁྱོད་རང་ཕར་སོང་ཟེར། དེ་ནས་དྲང་
སྲོང་རིན་པོ་ཆེ་དཔོན་སློབ་རྣམས་ཕེབས་བྱུང་། དེར་དགོན་པ་བཅའ་བ་
མཛད། སྒོམ་སྒྲུབ་དང་འཆད་ཉན་གྱི་སྲོལ་བཟུང་། རྒྱུན་ཆད་མེད་པ་ཆུ་བོའི་
རྒྱུན་བཞིན་གནས་པས། སྟོད་ཁྱུང་ལུང་དངུལ་མཁར་ནས། སྨད་གླང་ཆེན་
འགྱིང་རི་ཡན་ཆོད་བོན་ཞྭ་དཀར་གྱོན་པ་མང་དུས་གཉིས་བརྒྱ་ཙམ་རེ་འདུས་
སོ། ཐེག་ཆེན་གྱི་བོན་རོ་མ་ཆད་པར་མཛད་པས། གྲྭ་བུ་སློབ་རྣམས་ཀྱང་
རིག་པ་བཙན་ས་ཟིན་ཅིང་། གནས་ལུགས་མངོན་དུ་གྱུར་པ་མང་དུ་བྱུང་།
ཁྱད་པར་མཆོག་ཏུ་གྱུར་པ་གཤེན་སྟོན་ཆེན་པོ་རྣམ་པར་རྒྱལ་བ་དང་། ཞུ་
གཡས་བསྟན་པ་དབང་གི་རྒྱལ་མཚན་ལས་སོགས། གྲྭ་སའི་དབུ་ཐོག་ཏུ་བུམ་
པ་བཞག ཁྱད་པར་དུ་གདམས་པ་འདིའི་བརྒྱུད་འཛིན་ཅིང་། རྒྱུད་དག་
རང་སར་རོལ་བའི་སྐྱེས་བུ་ནི། ཕྱོགས་མཚམས་ཀུན་ཏུ་འཕེལ་ལོ། ཐ་མ་ཡང་
སྐུ་ཚེ་མཐར་ཕྱིན་ཏེ། མེ་མོ་གླང་གི་ཟླ་བ་གཉིས་པ་ལ། གྲུབ་རྟགས་འཇའ་
འོད་དང་བཅས་ཏེ་གཤེགས་སོ། གདུང་བུ་སློབ་རྣམས་ཀྱིས། ཀུན་རིག་ལྷ་མ་
སྲིན་སྡེ་བརྒྱད་ཀྱི་སྤྱིན་བསྲེག་ཕུལ་བས། མེ་རང་འབར་ལ་སོང་། སྲེག་རྫས་
གསེར་ལ་ཤ་རི་རོ་འདྲིལ་བ་དང་། གཞན་ཡང་རིང་བསྲེལ་དང་ཡིག་འབྲུ་ལ་
སོགས་མང་དུ་བྱོན་ནོ། ཕྱིས་བུ་སློབ་རྣམས་ཀྱིས་བཞེངས་པའི་དངུལ་བུམ་
དང་། ཀུན་བཟང་གི་གསེར་སྐུའི་ནང་དུ་བཞུགས་སོ། ། བཞི་པ་ཐུན་མོང་གི་
དངོས་གྲུབ་བརྙེས་ཚུལ་ནི། བོན་རི་ལ་བཞུགས་དུས་ཁྱུང་དུ་སྤྲུལ་པ་དང་།
ནུབ་གཅིག་ ཉམས་ སྣང་ལ་བུད་མེད་དར་དཀར་གྱི་ལའུ་གོན་པ་ཞིག་ན་རེ།
ཁྱོད་ཕུག་པ་བརྩིག་ན་ཤིང་གི་མཐུན་འགྱུར་ངས་བྱེད་ཟེར་སང་ཉིན་ཤིང་སྡོང་



བཅད་པས། སྡོང་པོ་ཆེན་པོ་ཞིག་མར་བྲག་གཡང་ལས་ལྷུང་པ་ཕུག་པའི་རྩ་རུ་
སླེབས་གདའ། དེ་ནི་ཀོང་བཙུན་དེ་མོ་ཡིན་པ་འདྲ་གསུངས། ཡང་རྟ་སྒོ་རུ་
བཞུགས་དུས་འཁྲུལ་འཁོར་མཛད་ནས། རེས་ཤིག་ན་མཁའ་འགྲོ་མ་ཞིག་ཡེར་
གྱིས་ཕེབས་ནས། བུ་འཁྲུལ་འཁོར་བརྒྱབ་ན་འདི་ལྟར་རྒྱོབས་གསུངས་ནས་
སྙན་ རྒྱུད་ འཁྲུལ་ འཁོར་ ཚར་ གཅིག་ བརྒྱབ་ ནས་ འཇའ་ ཡལ་ བ་ ལྟར་ སོང་
གསུངས་སོ། དཔེ་ཆ་དང་ཕྱག་ལེན་མི་མཐུན་པ་ཡང་དོན་དེ་ཡིན། ཡང་དྭང་
ར་གཡུ་བུན་དུ་རིག་འཛིན་འདུས་པའི་བསྒྲུབ་པ་མཛད་དུས་མཁའ་འགྲོ་ཀྱེ་མའི་
ཞལ་གཟིགས། བྱ་དུར་དུ་བཞུགས་དུས་ནུབ་ཅིག་ཉམས་སྣང་ལ། མི་དཀར་
པོ་ཞིག་གིས་སྦྲུལ་ཆེན་པོ་ལག་ན་བཟུང་ནས། མི་སྡུག་པའི་ཚུལ་སྣ་ཚོགས་སྟོན་
ཅིང་འདུག དགོངས་པ་གཡོ་མེད་ངང་ལ་བཞུགས་དུས། རེ་ཞིག་ན་མི་དེས་
གུས་པའི་ཚུལ་བསྟན་ནས། ད་ཁྱོད་བྱོན་མ་ཟེར་འདིར་བཞུགས་དང༌། ངས་
མཐུན་རྐྱེན་སྒྲུབ་ཟེར་ནས་ལྷགས་སོ། ལན་ཅིག་གཟེར་ཐུང་གིས་བསྙུང་ནས་
གྲོངས་ལ་ཐུག་པའི་ཉམས་སྣང་ལ། རྣལ་འབྱོར་རུས་པའི་རྒྱན་དྲུག་དང་རས་
དཀར་གྱི་ན་བཟའ་མནབས་པ་ཞིག་སྔས་སུ་བྱོན་ནས། ཕྱག་ན་ཀ་པ་ལིའི་ནང་
ནས་འདི་སྨན་ཡིན་ནད་ལ་ཕན་ཟོ་གསུངས། ད་ང་ཡི་བོན་སྐོར་ལ་ཁྱོད་ཀྱིས་
གང་བྱས་ཀྱང་མི་ལྟོ་བྱིན་རླབས་ཀྱང་འབྱུང༌། བདུན་ཅུ་དོན་བདུན་ལུས་རྒྱ་
ཁྲོལ་ཅིག་གསུངས། རྣལ་ འབྱོར་ པ་ དེ་ནི་ འཇའ་ ཡལ་ བ་ལྟར་ མི་ སྣང་ངོ༌།
ཡང་ཉམས་སྣང་གཅིག་ལ། མི་མང་པོ་འཚོགས་ནས་ཚོགས་འཁོར་ཆེན་པོ་
བསྐོར་གྱིས་གདའ་བས། རྣལ་འབྱོར་པའི་ཆ་ལུགས་བྱས་པ་ཞིག་ན་རེ་དངོས་
གྲུབ་འདི་ཐ་མི་ཐད་ཀེ་ལ་སྤྲོད་གསུངས་པས། ལས་བྱེད་ཀྱི་བུད་མེད་དེས་
64



བདག་ལ་སྤྲད་བྱུང་། ཕྱིས་གྲོགས་མཆེད་རྣམས་ཀྱིས་ཐ་མི་ཐད་ཀེ་བ་ཟེར་རོ།
ཚེ་དབང་གི་སྤྲུལ་པ་ཡིན་ཏེ། སྙན་རྒྱུད་རིན་ཆེན་སྒྲོན་གསལ་ལས། ལོ་ནི་
སྟག་ལོ་སྤྲེའུ་ཕག་གི་ལོ། མིང་ནི་སྦྱིན་པ་བསྟན་པ་ཉི་མའོ། གསུངས་པའི་
དགུང་སྙིང་ཕག མཚན་ཉི་མ་འོད་ཟེར་རོ། མདོར་ན་བླ་མ་དེ་ནི་རིག་འཛིན་
གྱི་སྤྲུལ་པ་ལས། གང་ཕལ་པ་ནི་མ་ལགས་སོ། ལྔ་པ་རྟོགས་པ་མངོན་གྱུར་
ཐུན་མོང་མ་ཡིན་པ་ནི། ལྟ་ སྒོམ་མངོན་དུ་གྱུར་ཅིང་རིག་པ་རང་ས་ཟིན་པའི་
རྟགས་སུ། ཕ་རོལ་གྱི་སེམས་ཤེས་པ་དང༌། མཚན་ཐོས་པ་ཙམ་གྱིས་གཞན་
སྣང་ཟིལ་གྱིས་གནོན་པ་དང་། བོན་གསུང་པའི་སྒང་ལ་མ་མོ་མ་བུ་འཕྲད་འགྲོ་
བ་ཡང་གནས་པ་ཆགས་ནས་རང་སར་ཁྲིག་གི་བསྡད་པ་དང་། ནམ་མཁའི་བྱ་
ལ་སྒོམ་ཐེབས་པ་ཡང་མང་དུ་བྱུང་ངོ༌། དེ་ལྟར་བླ་མ་བརྒྱུད་པ་དང་བཅས་པ་
རྣམས་ཀྱི་རྒྱུད་ཁུངས་ཀྱི་རྣམ་ཐར་རམ། བརྒྱུད་པའི་གསོལ་འདེབས་སོགས།
ཡོན་ཏན་གྱི་ཆ་ཤས་བརྗོད་དུ་མེད་པ་ལ་སྐྱོན་བཞི་ཡོད་དེ། སྨོས་ན་ཁུངས་མི་
བཙུན་པའི་སྐྱོན། བསྒོམ་ན་ཉམས་རྟོགས་མི་སྐྱེ་བའི་སྐྱོན་དང་བཞིའོ། བླ་
མའི་བརྒྱུད་ཁུངས་སམ། རྣམ་ཐར་གསོལ་འདེབས་ལས་སོགས། ཡོན་ཏན་
གྱི་ཆ་ཤས་བརྗོད་པ་ལ། ཡོན་ཏན་བཞི་ཡོད་དེ། སྨོས་ན་ཁུངས་བཙུན་པའི་
ཡོན་ ཏན་ དང་། བཤད་ན་ངེས་ཤེས་སྐྱེ་བའི་ཡོན་ ཏན་ དང༌། གསོལ་བ་
བཏབ་ན་བྱིན་རླབས་འཇུག་པའི་ཡོན་ཏན་དང་། བསྒོམ་ན་ཉམས་རྟོགས་སྐྱེ་
བའི་ཡོན་ཏན་དང་བཞི་ཡོད། ཅེས་ལུང་ལས་གསུངས་སོ། དེ་ལྟར་བླ་མ་
བརྒྱུད་པའི་རྣམ་ཐར་འདི་བཀོད་པས། དོན་ནོར་བསྡེབས་ཉེས་འགལ་འཁྲུལ་
མཆིས་པ་ན། རྟོགས་ལྡན་ཉམས་བརྒྱུད་རྩ་བའི་བླ་མ་དང་། དོན་ལྡན་མཁས་
65



པའི་ཚོགས་ལ་བཟོད་པར་གསོལ། འདི་བཀོད་དགེ་བ་དྲི་མེད་ཅི་མཆིས་པ།
བདག་སོགས་ཕ་མ་འགྲོ་དྲུག་སེམས་ཅན་རྣམས། སྒྲིབ་གཉིས་སྦྱང་ཞིང་ཚོགས་
གཉིས་རབ་རྫོགས་ཏེ། བྱང་ཆུབ་ཐོབ་ཕྱིར་གཡུང་དྲུང་ས་ལ་བསྔོ། ཞེས་བྱ་སྟེ།
བརྒྱུད་པ་དོན་འདུས་ཀྱི་རྣམ་ཐར་རིན་ཆེན་འཕྲེང་བ་ཞེས་བྱ་བ། ཕྱི་རབས་ཡིད་ཆེས་ཤིང་
ངེས་ཤེས་བསྐྱེད་པའི་ཕྱིར་རམ། རང་ཉིད་དད་མོས་ཀྱི་རྟེན་དུ། མ་འོངས་ལུང་བསྟན་
མཐའ་དག་ནས་གསུངས་པའི་རྣམ་ཐར་དང༌། བརྒྱུད་པའི་རྣམ་ཐར་ཆེན་མོ་རྣམས་ཀྱི་
ནང་ནས། ཡི་གེ་ཉུང་སྡུས་སུ་བསྡུས་ཤིང་། དོན་གོ་བདེ་བའི་ཕྱིར་དུ། ལེགས་པར་སྦྱར་
བ་འདི་ཡོངས་སུ་རྫོགས་སོ། རྗེས་འཇུག་བུ་སློབ་རྣམས་ཀྱང༌། མཚན་ལྡན་འདི་རྣམས་ཀྱི་
མཛད་སྲོལ་མ་འཆུགས་པར་མཛད་ན་ཤིན་ཏུ་ཡང་ལེགས་ལ། རབ་ཏུ་ཡང་ངོ་མཚར་ཆེ་
བར་གདའའོ། དགེའོ། སརྦ་མངྒ་ལམ།
66



རྫོགས་པ་ཆེན་པོ་ཨ་ཁྲིད་ཀྱི་ཐུན་མཚམས་བཅོ་ལྔ་
བཞུགས་པ་དབུ་ཕྱོགས་སོ།
༄༅། ། བླ་མ་བཀའ་དྲིན་ཅན་ལ་ ཕྱག་འཚལ་ནས། བླ་མ་བདེ་
གཤེགས་གྲུབ་ཐོབ་རིག་འཛིན་རྣམས་ལ། རིག་པ་ཐབས་དང་རྫུ་འཕྲུལ་གྱིས་
བརྒྱུད་པའི་མན་ངག ཁྱད་པར་ཡང་རྩེ་འདུས་པའི་ལྟ་དགོངས། ཚིག་ལྷུག་
པ་རུ་བཤད་པ། དོན་མཛུབ་ཚུགས་སུ་བསྟན་པ། གདམས་ངག་བརྡའ་
ཐབས་སུ་འབོག་པ། ལག་ལེན་ཅར་ཕོག་ཏུ་བརྡེག་པ། ཡེ་ཤེས་གཅེར་མཐོང་
དུ་གཅོར་བ། སེམས་ཐུག་ཕྲད་དུ་སྤྱོད་པ། དོན་གྱི་རྩ་བ་ནས་འཛིན་པ།
ཚིག་གི་མདོ་འགག་ལ་འཇུ་བ། རིག་པ་རྐྱང་འདེད་དུ་འདེད་པ། སངས་རྒྱས་
བཙན་ཐབས་བསྒྲུབ་པའི་གདམས་པ། རིན་པོ་ཆེ་མན་ངག་ཁྲིད་ཀྱི་རིམ་པ་ལ་
གསུམ་སྟེ། རྒྱུད་མ་སྨིན་པ་སྨིན་པར་བྱེད་པ་སྔོན་འགྲོའི་གདམས་པ་དང་།
སྨིན་པ་གྲོལ་བར་བྱེད་པ་དངོས་གཞིའི་གདམས་པ་དང་། གྲོལ་བ་མཐར་ཕྱིན་
པར་བྱེད་པ་རྗེས་ཀྱི་བྱ་བའོ། ། དང་པོ་ལ་བཞི་སྟེ། ཞེན་པ་བཟློག་པའི་
ཐབས་སུ་མི་རྟག་པ་སྒོམ་པ་དང་། ལམ་སྒོ་དབྱེ་བའི་ཐབས་སུ་སྐྱབས་སེམས་ལ་
འཇུག་པ་དང༌། ཚོགས་གཉིས་རྫོགས་པའི་ཐབས་སུ་མཎྜལ་འབུལ་བ་དང་།
བྱིན་རླབས་འཇུག་ པའི་ ཐབས་ སུ་ གསོལ་ བ་ འདེབས་ པའོ། ། དང༌ པོ་ ལ།
ལུས་རང་བཞིན་ཆ་ལུགས་ལྔ་ལྡན་ནམ་ཙོག་པུ་བྱས་ལ། གློ་བུར་དུ་ཕཊ་ཅེས་



ལུང་ལྟར། ཞེན་པ་རང་ལོག་གི་ཏིང་ངེ་འཛིན་སྐྱི་ཤ་ཤུན་ནེ་བ་ཞིག་ཡུན་རིང༌
དུ་བསྒོམས་ པའི་ རྗེས་ ལ་ བསམ་ སྟེ། ང་ང༌ ཟེར་ བའི་ བར་དོའི་ རྣམ་ ཤེས་
འཁྱམས་པོ་ཤ་ཁྲག་རུས་པའི་སྦུབས་སུ་བཅུགས་པ། སྤྱི་དཀར་བུབ་གཅིག་
གིས་ལྤགས་པས་བཏུམས་པའི་འདི་ཡང་། སྡུག་བསྔལ་མི་གཙང་བའི་ཁང་བུ།
རོ་ཡི་རང་བཞིན། ཀེང་རུས་ཀྱི་ཐོ་ཡོར། ཆུ་རྒྱུད་ཀྱི་དྲ་བ། དུར་ཁྲོད་ཀྱི་རྣམ་
པ། བསམ་ན་ཡ་ང་བ། དཔྱད་ན་སྐྱི་འཇིགས་པ། འདི་ལ་ལྟོས་དང་ཨ་ཙ་མ།
འདི་ལ་ གསོ་ བསྲལ་ལ་འབད། བཙའ་རྫི་ ལ་ རེམས། གོས་རྒྱན་གྱིས་སྤྲས།
ངེས་ངེས་རྟག་རྟག་པོར་རེ་ཡང་། དུས་ད་ལྟ་ན་ཚའི་རྟེན་གཞི། སྡུག་བསྔལ་
གྱི་རྒྱ་མཚོ། མཐར་ཐུག་གི་རུས་གཞོབ་སྤར་གང་ངམ། བམ་རུལ་བུབས་
གཅིག་གམ། འབུ་དོང་གང་ངམ། བྱ་གཅན་གཟན་གྱིས་གཏོར་རྒྱུ་ཞིག་ཡིན་
ན་ཨ་ཙ་མ། གནམ་ལ་ཟླ་ཐིམ་ས་ལ་ཞག་ཐིམ། མ་བསྒྲིགས་པའི་དུས་ཀྱིས་
སླེབས་པའི་ཚེ། འཆི་བའི་དུས་མ་ངེས་གནས་མ་ངེས། རྐྱེན་མ་ངེས། ཅིས་
ཀྱང་འཆི་བར་ངེས། གང་གིས་ཀྱང་སྡོང་མི་ཐེབས། ནམ་འཆི་ཆ་མེད་པ་ཡིན་
ནོ་ཨང་། ཤི་བའི་དུས་སུ་བསགས་པའི་ནོར། འགྲོགས་པའི་གྲོགས། འབྲེལ་
བའི་གཉེན། བརྩིགས་པའི་ཡུལ་མཁར། བཟའ་བའི་ཟས། གོན་པའི་གོས།
དེ་སོགས་འཇིག་རྟེན་སྣང་བ་གང་གིས་ཀྱང་གྲོགས་སམ་ཕན་པ་མེད། སྡོང་པ་
མེད་པའི་སྟེང་དུ། སླར་ལ་ཆགས་ཞེན་སྡུག་བསྔལ་བསྐྱེད་ནས། ཕྱིར་བསླུ་
བར་བྱེད་ངེས་ན་ཨང་། རང་གཅིག་པུ་ཆ་མེད་ཡུལ་དུ་རྒྱུས་མེད་ལག་སྟོང་སྒྲེན་
མོར་འཁྱམས། རྟེན་མེད་ད་བུར་བུད། ཟ་འདྲེ་གཤེད་མས་ཁྲིད། སྡུག་
བསྔལ་ཉམས་སུ་མྱོང་། རང་ལས་རང་ལ་སྨིན་པའི་དུས་སུ། རེ་ས་བླ་མ་ཡི་
68



དམ་བསམ་པ་ཡང་དག་པའི་དོན་མ་ཡིན་པ་མེད་ལ། གཞན་ཡང་ཚེ་རབས་
ནས་ད་ལྟའི་བར་ལུས་ ཅི་ཙམ་ཞིག་བླངས་པ་ལ་ད་འབྲས་བུ་ཅི་བྱུང་བསམ།
གནས་ཅེ་ཙམ་འཁྱམས་པས། ད་ནི་བཙན་ས་ཅི་ཟིན་བསམ། ལས་ཅི་ཙམ་
ཞིག་སྤྱད་པ་ལ་ད་སྙིང་པོ་ཅི་བྱུང་བསམ། སྦྱོང་ཚད་ཅི་ཙམ་གྱིས་མནར་པས་ད་
ཉེས་པ་ཅི་བྱུང་བསམ། ད་རུང་ཡང་སྐྱེས་མཐའ་འཆི་བས། མི་ཤི་ཚེ་ཐར་དུ་
མི་ལུས་པར་ནི་གོ། བསགས་མཐའ་འཛད་པས་ཟས་ནོར་སྒྱུ་མར་ནི་མཁྱེན།
འདུས་མཐའ་ འབྲལ་ བས་ དགྲ་ གཉེན་ སྤུ་ བྲིད་ དུ་ ནི་ ཤེས། ཚེ་ ལ་ བཤོལ་
འདེབས་སྣོན་དུ་མེད་པར་ནི་རིག འདི་ཡི་ལོ་བདེ་ཟླ་བདེ་ལ་དུས་གཏན་གྱི་
འདུན་མ་འཆུག་པར་ནི་རྟོགས། ལར་ན་ཤེས་བཞིན་གོ་བཞིན་རིག་བཞིན་
རང་གིས་རང་བསླུ་བ་སྙམ་དུ་བསམ། གཞན་ཡང་འདི་ལྟར་སྣང་བའི་འགྱུར་
ཚུལ། ཆགས་གནས་འཇིག་སྟོང་ལོ་ཟླ་ཞག་ གྲངས་དར་ཙམ་ཡུད་ཙམ་ཡན་
ཆོད་ལ་བསམ། སེམས་ཅན་གཞན་དག་གི་འགྱུར་ཚུལ་སྐྱིད་སྡུག་ཕྱུག་དབུལ་
དྲག་ཞན་སྐྱེ་འཆི་བཟང་ངན་ཐམས་ཅད་ལ་བསམ། རང་གི་ཡང་སྡོད་པའི་
གནས། འགྲོགས་པའི་གྲོགས། བྱེད་པའི་ལས། བཟའ་བའི་ཟས། གོན་
པའི་གོས། འགྲོ་བའི་ལམ་ལ་སོགས་ཀྱི་འཕོ་ཚུལ་འགྱུར་ཚུལ་ལ་བསམ། དེ་
ལྟར་རྒྱུན་དུ་མི་རྟག་རྒྱུད་ལ་ཁེལ་ན། རང་ལ་རང་ཡ་ང་བའམ། སྐྱེ་འཇིག་
པའམ། ཧལ་པའམ། ཞེན་པ་གཏིང་ནས་ལོག་པ་འབྱུང་། ཅི་རིགས་པ་ཀུན་
ལ་ཡང་འཁོར་བའི་སྣང་ཚུལ་རྒྱུ་འབྲས་ཡིན་ལུགས་ཤེས་པས་ཅི་བྱེད་སྙམས་པའི་
རིག་པ་སྣ་ཁ་འགྱུར་ཙམ་མི་འབྱུང་མི་སྲིད་དོ། དེ་ལྟར་བྱུང་ན་མི་རྟག་པའི་
རྣལ་འབྱོར་ལ་འབྱོངས་པ་སྟེ། སྣང་བ་ཐམས་ཅད་སྒྱུ་མར་འཆར། བདེན་



ཞེན་གྱི་འཁྲི་བ་ཆོད། འཁོར་བ་ལ་བློ་ལྡོག འཇིག་རྟེན་གྱི་བྱ་བ་ལ་སྙིང་པོ་
མེད་པར་རྟོགས། དགྲ་གཉེན་གྱི་རུ་འདྲེ་སྤོངས། ཆགས་ཞེན་གྱི་མདུད་པ་
གྲོལ། ཡང་དག་པའི་དོན་རང་ཤུགས་ཀྱིས་དྲན་ཏེ། གྲོས་ཀྱི་འདྲི་ས་བླ་མ་
དམ་པ། བློ་རྩེ་གཏན་ས་གཡུང་དྲུང་གི་བོན། ལུས་ངག་གི་བྱ་རྒྱུ་ཐེག་ཆེན་གྱི་
དགེ་སྦྱོར། འདུག་པའི་གནས་རི་ཁྲོད་ཀྱི་དགོན་པ་མིན་པ་ཡིད་ལ་མི་བྱེད་ལག་
ལེན་ལ་མི་འདེབས་པ་ཞིག་འབྱུང་བ་ལགས་སྟེ། གྱེར་མིའི་གསུང་ལས། སྐྱེས་
པས་མི་ཤི་མི་སྲིད། ཤི་བས་མི་སྐྱེ་མི་སྲིད། སྐྱེས་པ་མི་འཁོར་མི་སྲིད། ལར་
འཁོར་བ་ལ་བདེ་བ་མེད་པ་དེ་ཤེས་སམ་ཞེས་དང་། མི་རྟག་རྒྱུད་ལ་སྐྱེས་ནས་
འཆི་བ་དྲན་གྱུར་ན། དྲན་ནོ་ཕྱི་རབས་རྗེས་འཇུག་གཤེན་པོ་ཀུན། ཅེས་བླ་
ཆེན་གྱིས་གསུངས་སོ། ལམ་སྒོར་འཇུག་པ་སྐུལ་འདེབས་ཞིག་འབྱུང་བ་ལགས་
ཀྱི་ཐུན་མཚམས་ཞག་ལྔ་བདུན་ལ་སོགས་སུ་སྦྱོང་ཞིང༌། ལུང་གི་དགོངས་པ་
ལྟར་སྤྲོས་པ་སྟེ་དང་པོའོ། ། བླ་མ་དམ་པ་རྣམས་ལ་ཕྱག་འཚལ་ལོ། ། གཉིས་
པ་སེམས་བསྐྱེད་ཅིང་སྐྱབས་སུ་འགྲོ་བ་ལ་གསུམ་ཏེ། སེམས་བསྐྱེད་པ་དང་།
སྐྱབས་སུ་འགྲོ་བ་དང༌། སྡིག་པ་བཤགས་པའོ། དང་པོ་ལ་སྤྱིར་ལམ་ཐམས་
ཅད་ཀྱི་སྔོན་དུ་སྐྱབས་སེམས་འབྱུང་བ་བཞིན། བྱེ་བྲག་གདམས་པ་ཁྱད་པར་
ཅན་འདི་ལ་འཇུག་པར་བྱེད་ལ་ཡང་དང་པོར་སེམས་བསྐྱེད་དེ། དེའི་ཚུལ་ནི།
འདི་ལྟར་མཁའ་མཉམ་འགྲོ་དྲུག་གི་སེམས་ཅན་རྒྱ་ཆེ་ཞིང་གྲངས་མང་བ་དག་
ཀྱང༌། ངེས་པར་བསམ་ན་བདག་གི་ཕ་མ་བུ་གཉེན་དུ་མ་གྱུར་པ་གང་ཡང་
མེད་དེ། རྒྱུ་ མཚན་ བདག་ གི་ལུས་ སྣ་ ཚོགས་ བླངས་ པ་ ལས་ ཇི་ སྙེད་སྤྱད།
གནས་མཐོ་དམན་ཀུན་ཏུ་བརྒྱུད་པའི་ཕྱིར་དང་། དེས་ན་དེ་དག་གི་དྲིན་གང་



གིས་ཀྱང་ མི་འཁོར་བ། སེམས་བསྐྱེད་པས་འཁོར་བས། དེས་ན་ སེམས་
བསྐྱེད་ཀྱི་ཕན་ཡོན་དྲན་པར་བྱ་ལ་ལུས་ཆ་ལུགས་ལྔ་ལྡན་ནམ་ཙོག་པུ་ལ་སོགས་
དག་པའི་འདུག་སྟངས་བཅའ། སྤྱན་སྨིན་མཚམས་སུ་ སྡུད་དེ། བདག་གི་
དྲིན་ཅན་གྱི་ཕ་མ་ཁམས་གསུམ་གྱི་སེམས་ཅན་འདི་དག་འཁོར་བའི་རྒྱ་མཚོ་
རྒྱུད་ཅིང་འཁྱམས་ལས་དང་སྡུག་བསྔལ་ཇི་སྙེད་ལ་སྤྱོད། ཐར་པ་དང་བདེ་
བའི་གོ་སྐབས་དར་ཙམ་མེད་པ་འདི་སྙིང་རེ་རྗེ། འདི་དག་གི་དོན་བདག་གིས་
མི་བྱེད་ཀ་མེད་ཡིན་པས། ད་ལྟ་ནི་ཆུས་ཁྱེར་བ་མཉམ་པོ་བཞིན་རང་མ་སྨིན་
པས་སྟོབས་དང་ནུས་པ་མེད། དེའི་ཕྱིར་འདི་དག་གི་དོན་དུ་དམིགས་ནས།
སངས་རྒྱས་སྒྲུབ་ཚུལ་རྣམས་ལས་ཁྱད་དུ་འཕགས་པའི་མན་ངག་འདིའི་སྒོར་
ཞུགས་ཏེ། སྣང་ཡོར་གྱི་ལུས་རྒྱ་འདིའི་སྟེང་དུ་སངས་རྒྱས་ཀྱི་དགོངས་པ་ཐོབ་
པར་བྱས་ལ། འཁོར་བ་སྟོང་པ་ཙམ་གྱི་སེམས་ ཅན་བདག་གི་ཐུགས་རྗེའི་
སྟོབས་ཀྱིས་དྲང་པར་བྱའོ། སེམས་ཅན་གྱི་དོན་ལ་རིང་ཐུང་དང་སྔ་ཕྱི་ཡོད་
པས། བདག་དུས་ད་ལྟར་ཉིད་དུ་སངས་རྒྱས་ཀྱི་འབྲས་བུ་ཐོབ་པར་གྱུར་ཅིག
ཐོབ་ནས་ཀྱང་བདག་གི་ལུས་ངག་ཡིད་གསུམ་ཐམས་ཅད་སེམས་ཅན་གྱི་དོན་ཁོ་
ནར་གྱུར་ཅིག སྙམ་པའི་བསམ་པ་ཁ་ཙམ་ཚིག་ཙམ་འལ་འོལ་ སབ་སོབ་མ་
ཡིན་པ་ཞེ་ཐག་པ་ནས་གཅུན་ལ། གནད་དུ་བསྣུན་ཏེ། ངག་ཏུ་ཕྱོགས་བཅུ་
ལ་སོགས་པའི་ཚིག་བཤད་བྱ་སྟེ། སེམས་བསྐྱེད་སྔོན་དུ་མ་སོང་ཞིང་ས་རྒྱུ་
བརྗེད་འདྲ། སེམས་བསྐྱེད་དོན་དང་ལྡན་པའི་གཤེན་རབ་ནི། མཁའ་ལས་
ཆར་འབབ་རྒྱ་མཚོའི་རུ་མ་འདྲ། ཞེས་ སེམས་ལུང་ལས་གསུངས་སོ། །
གཉིས་པ་ སྐྱབས་ སུ་ འགྲོ་ བ་ལ། ལུས་གནད་ སྔར་ བཞིན་ ཐལ་ མོ་ སྦྱར་ཏེ།



མདུན་གྱི་བར་སྣང་ལ་སེང་གེ་གླང་ཆེན་རྟ་འབྲུག་ཁྱུང་གི་ཁྲི་ཟུར་ནས་སྟོབས་
ཆེན་གྱད་ཀྱིས་འདེགས་ ཤིང་། སྟེང་ཕྱོགས་ ཉི་ཟླ་པད་མས་ སྤྲས་ པ་བཀྲ་ལ་
གསལ་བའི་སྟེང་དུ། བདག་གི་རྩ་བའི་བླ་མ་དམ་པ་ཉིད་ཁྲི་གདན་གྱི་སྟེང་དུ་
འོད་དུ་ཞུ་བས་ཀུན་བཟང་གཤེན་ལྷ་འོད་དཀར་ཞལ་གཅིག་ཕྱག་གཉིས་སྐུ་
མདོག་དཀར་པོ། ཞི་ རྒྱན་བཅུ་ གསུམ་ ཚངས་ པའི་ཚུལ་དགུ་ དང་ ལྡན་ པ།
གསལ་བའི་འོད་ཟེར་འཕྲོ་ཞིང་ཚད་མེད་ཀྱི་ཐུགས་རྗེས་གདུལ་བྱ་འདྲེན་པ།
གཟི་བརྗིད་མདངས་དང་ལྡན་པས་གཞན་སྣང་ཟིལ་གྱིས་གནོན་པར་བསམ།
དེ་ལ་རང་གིས་རྩ་བའི་བླ་མར་གྱུར་ཚད་ཐ་ན་ཀ་ཁ་བསླབས་པ་ཡན་ཆད་སྤྱན་
དྲོངས་ལ་བསྟིམས་གསུངས། དེའི་སྐུ་གསུང་ཐུགས་ལས་འོད་ཟེར་གྲངས་མེད་
པ་འཕྲོས་པས། མི་མངོན་པའི་དབྱིངས་དང༌། ཕྱོགས་བཅུའི་ཞིང་ཁམས་
མཐའ་དག་ནས། ཡི་དམ་ཕྱི་ནང་གི་ལྷ་ཚོགས་ཕྱོགས་བཅུའི་སངས་རྒྱས་དང་
རྒྱལ་སྲས་སེམས་དཔའི་ཚོགས། རྒོད་ལྕམ་མཁའ་འགྲོ། བླ་མ་བརྒྱུད་པ་དང་
བཅས་པ་སྤྱན་དྲངས་ཏེ། གཙོ་བོའི་མདུན་གྱི་བར་སྣང་ལ་མེ་ཏོག་པད་མའི་
གནད་ལ་སྐུ་གཞའ་འོད་ཀྱི་རྣམ་པར་ལམ་མེ་བཞུགས་པར་བསྐྱེད། གཙོ་བོའི་
རྒྱབ་ཕྱོགས་སུ་སྐུ་གསུང་ཐུགས་ཀྱི་རྟེན་མཆོག་རྣམས་ཀྱང་བཀྲ་ཅོག་གེ། འོད་
ཕུང་ངེ་། རི་བྲག་གཏམས་པ་ལྟར་བཞུགས་པར་བསྒོམ། དེ་ནས་བདག་ལུས་
བརྒྱ་ཕྲག་དུ་མར་གྱུར་ཏེ། དེ་དག་རེ་རེས་ཀྱང་ཁམས་གསུམ་གྱི་སེམས་ཅན་
བསམ་གྱིས་མི་ཁྱབ་པའི་སྣ་དྲངས་ཏེ། ཐམས་ཅད་དད་མོས་གུས་པའི་སྒོ་ནས་
སྐོར་བ་བྱེད། ལྷ་ཕྱག་འཚལ་སྐྱབས་སུ་འགྲོ་བར་བསམ་ལ། མོས་གུས་གདུང་
པར་བསྐྱེད་དེ། བདག་སོགས་སེམས་ཅན་ཐམས་ཅད་དུས་འདི་ནས་བཟུང་
，



ནས་ཇི་སྲིད་སྙིང་པོ་མ་ཐོབ་ཀྱི་བར་དུ། ཡུལ་མཆོག་ཐུགས་རྗེ་ཅན་ཁྱེད་རྣམས་
ལ་སྐྱབས་སུ་མཆིའོ། རྐྱེན་ཕྱི་ནང་གི་བར་ཆོད་ཞི་བར་མཛད་དུ་གསོལ། ཚེ་
འདི་ཕྱི་བར་དོ་གསུམ་གྱི་འཇིགས་ པ་ལས་ སྐྱོབ་ ཏུ་གསོལ་ལོ། མགོན་མེད་
བདག་ཅག་རྣམས་ཀྱི་སྐྱབས་དང་དཔུང་གཉེན་ དམ་ པར་ མཛད་ དུ་ གསོལ།
མཁྱེན་པའི་ཐུགས་རྗེས་དུས་རྣམས་ཀུན་ཏུ་གཟིགས་སུ་གསོལ་ལོ། སྙམ་པའི་
འདུ་ཤེས་ཞེ་ཐག་པ་ནས་བསྐྱེད་ལ། བདག་དང་ལ་སོགས་པའི་ཚིག་བཤད་བྱ།
ལྷ་ཚོགས་ཐུགས་ལས་འོད་འཕྲོས། བར་ཆོད་བསལ། ལས་སྒྲིབ་པ་སྦྱངས་
ནས། སྐྱབས་འོག་བཅུག་སྟེ་ཐུགས་རྗེས་འཛིན་པར་བསམ་སྟེ། གཡུང་དྲུང་
གནས་བཞིར་སྐྱབས་སུ་སོང་བ་ན། སྲུང་བ་དམ་པའི་མཆོག་ཏུ་དེ་འགྱུར་རོ།
ཅེས་སེམས་ལུང་ལས་གསུངས་སོ། ། གསུམ་པ་བཤགས་པ་ལ། དེ་དག་གི་
སྤྱན་སྔར་བདག་དང་སེམས་ཅན་ཀུན་གྱིས་ཚེ་རབས་དཔག་མེད་ནས་དུས་ད་
ལྟའི་བར་དུ། མི་དགེ་སྡིག་པའི་ལས་ཚོགས་དངོས་སུ་བགྱིས་པ། གཞན་ལ་
བསྐུལ་བ། ཡིད་རངས་ཕུལ་བ། ཕྲ་བ་རགས་པ་ཟིན་པ་མ་ཟིན་པ་ལ་སོགས་
མདོར་ན་སྡིག་པའི་ལས་ཚོགས་སྔར་ཅི་བགྱིས་པ་ཐམས་ཅད་མ་ཤེས་པ་མ་གོ་བ།
མ་རིག་པ། འཁྲུལ་པའི་རང་བཞིན་དུ་གྱུར་པ། མི་འཆབ་པོ། མི་སྦེད་དོ།
ཤིན་ཏུ་གནང་ངོ༌། རབ་ ཏུ་འགྱོད་དོ། བཤགས་པ་འབུལ་ལོ། བྱང་ཞིང་
དག་པར་མཛད་དུ་གསོལ་ལོ། སྙམ་པའི་འདུ་ཤེས་བཅོས་མ་མ་ཡིན་པ་ཤ་དང་
རུས་པ་བྱེ་བ་ཙམ་བསྐྱེད་པས། ལྷ་ཚོགས་ཐུགས་ལས་འོད་ཟེར་ཆར་རྒྱུན་ལྟ་བུ་
བདག་སོགས་ སེམས་ཅན་གྱི་སྤྱི་གཙུག་ ཏུ་ཐིམ་པས། བག་སྒྲིབ་ཐམས་ཅད་
གཤང་ལམ་དང་རྐང་པའི་སེན་བར་ནས་ནག་ནུར་གྱིས་བུད། དབང་པོའི་སྒོ་
73



དང་སྤྱི་བོ་བ་སྤུའི་བུ་ག་ཀུན་ནས་རླངས་པ་སྔོ་དམར་དུ་ཕྱུར་གྱིས་ཐོན་ནས་སྡིག་
སྒྲིབ་ཐམས་ཅད་དག་པར་བསམ་སྟེ། གལ་ཏེ་འགྱོད་པ་དྲག་པོ་དག་ཕྱིས་སྐྱེས་
ན། ལས་སྒྲིབ་མ་ལུས་འབྱོང་པར་ཐེ་ཚོམ་མེད་ཅེས་གསུངས་སོ། ད་ནི་དུས་
འདི་ནས་བཟུང་ནས་གཡུང་དྲུང་སྙིང་པོ་མ་ཐོབ་བར་དུ་རང་ཡང་སྡིག་ཚོགས་
མི་དགེ་བའི་ལས་ཕྲ་ཞིང་ཕྲ་བ་ནས་སྤང་བར་བྱའོ། དགེ་བ་ཕྱོགས་མེད་ལ་བློ་
སྦྱང་ཞིང་སྤྱད་པར་བྱའོ། གཞན་ལ་ཡང་དེ་བཞིན་དུ་བསྐུལ་བར་བྱའོ། གང་
ཞིག་དགེ་བ་ལ་སྤྱོད་ཅིང་སྒྲུབ་པ་མཐའ་དག་ཀྱང་ཤིན་ཏུ་ངོ་མཚར་ཞིང་ཡིད་
རང་ངོ་སྙམས་པའི་བསམ་པ་བཟུང་། བདག་དང་འགྲོ་བ་ལ་ སོགས་བྱ་སྟེ།
རྗེས་སུ་ཡིད་རངས་དགེ་རྩ་བསམ་མི་ཁྱབ་ཅེས་གསུངས་སོ། རྗེས་སུ་དགེ་བ་དེ་
དག་ལ་སོགས་སེམས་ཅན་གྱིས་དུས་གསུམ་དུ་བསགས་པའི་དགེ་རྩ་ཐམས་ཅད་
བྱང་ཆུབ་ཏུ་བསྔོ་བ་ཚིག་བཤད་དང་བཅས་པ་བྱའོ། མན་ངག་ཁྲིད་ཀྱི་རིམ་པ་
ལས་སྔོན་འགྲོ་སྐྱབས་སེམས་ཀྱི་ཡན་ལག རྟོགས་ལྡན་གོང་མའི་དགོངས་ཚུལ་
ཞལ་གདམས་དང་བཅས་པ། འདུལ་བ་རིན་པོ་ཆེའི་གསུང་བཞིན་ཡི་གེར་
བཀོད་པ་འདི། ཞག་ གྲངས་ དགུའམ་ བདུན་ ལ་ སོགས་ སུ་ སྦྱངས་ ཏེ་ ཐུན་
མཚམས་གཉིས་པའོ། ། བླ་མ་དམ་པ་རྣམས་ལ་ཕྱག་འཚལ་ལོ། གསུམ་པ་
བསོད་ནམས་ཀྱི་ཚོགས་བསགས་པ་མ་འདལ་གྱི་ཁྲིད་ལ། སྤྱིར་འདུས་བྱས་ཀྱི་
དགེ་རྩ་རྣམས་ཀྱི་ནང་ནས། མ་འདལ་འབུལ་བ་འདི་བསོད་ནམས་ཀྱི་ཚོགས་
རབ་ཏུ་ཆེ་བ། ཀླུ་འབུམ་དང༌། གསང་སྐོར་བླ་ཆེན་པོ་ལ་སོགས་གོང་མ་ཀུན་
གྱིས་གསུངས་པས། དེ་ལ་ཡང་དམིགས་རྟེན་རབ་གསེར་དངུལ་འབྲིང་ལིའམ་
འཁར་བ། ཐ་མ་ཤིང་དང་ས་ལ་བཟོ་ནས་འབུལ་བ་ཡན་ཆོད་ལ་བཟོ་ནས།
74



གང་ལྟར། རྟེན་འབྲེལ་མ་འཆུག་པ་ཞིག་དགོས་ཏེ། དེའང་འོད་འདུ་མེད་ན་
གཞན་སྣང་ཟིལ་གྱིས་མི་ནོན། སྒང་གཤོང་བྱུང་ན་བསོད་ནམས་འཕར་འབུབ་
འོང་། སྤུ་རིས་དང་སེར་ཁ་ཡོད་ན་ཚེ་ལ་བར་ཆད་འབྱུང་། མཚོ་མེད་ན་
ཐུགས་བཅུད་མི་ལོན། ཆུ་ཞེང་ཚད་དང་མ་ལྡན་ན་ཞིང་ཁམས་མ་དག་པར་སྐྱེ་
བས་དེ་དག་གི་བླང་དོར་ཤེས་པར་བྱས་ལ། ཡོན་མཆོད་གཉིས་ཀའི་བསམ་
སྦྱོར་སེམས་བསྐྱེད་དང་ལྡན་པའི་སྒོ་ནས། རྒྱུ་དབྱིབས་ཆག་ཚད་དངོས་པོ་
དག་པར་བཞེངས་པ་དེ་ནི། ཐོད་པ་མཚན་ལྡན་ལྟར་བཅངས་པས་འདོད་པ་
འགྲུབ་ཅིང་། མཆོག་ཐུན་མོང་གཉིས་ཀའི་ཡོན་ཏན་དངོས་གྲུབ་འབྱུང་བས།
དེའི་རྒྱུན་དུ་རབ་ཀྱིས་རིན་ཆེན། འབྲིང་གིས་འགྲོན་ཚོམས། ཐ་ན་འབྲུ་སྨན་
ཚུན་ཆད་ལ་མཛེས་པའི་ཚོམ་བུ་བཅུ་བདུན་བྱ། རིན་ཆེན་མཎྜལ་ཡིན་ན་སོར་
བཞི་ཡན་ཆད་ཀྱང་རུང་ལ། ཤིང་དང་ས་ལ་མཐོ་གང་དང་ཁྲུ་གང་ལས་ཆུང་མི་
ཉན་ཏེ་ཕྱི་རོལ་པ་དང་མཚུངས་པར་འགྱུར། གསུངས་པས་དེའི་བླང་དོར་
ཤེས་པར་བྱས་ལ། འབུལ་བའི་དུས་སུ། དང་པོར་སེམས་བསྐྱེད་སྐྱབས་འགྲོ་
སྡིག་བཤགས་ལ་སོགས་བྱ་ཞིང་། དེ་ནས་ཕྱིས་སྟེ། སྡིག་སྒྲིབ་བྱང་བར་བསམ་
ལ། བོན་ཉིད་ལ་སོགས་བྱ། ལེགས་པར་ཕྱིས་པས་གཟུགས་བཟང་ཤེས་པ་
གསལ་དབང་པོ་རྣོ། མཐར་ལས་སྒྲིབ་བྱང་བར་གསུངས། དེ་ནས་ལག་དང་
བྲལ་ན་ཆད་ལྟར་སྐྱེ་བས་མ་བྲལ་བར་བཀོད་དེ། སྒྱུ་རི་ཏི་གར་མ་ལ་ཧོ། ཞེས་
དབུས་སུ་བཀོད། ཨ་ཡོར་མི་ཁོ་བྲོ་ཤག་སལེ་སང་ངེ་ཡེ་སྭཱཧཱ། ཞེས་རེ་རེ་ལ་རེ་
རེ་བརྗོད་ལ། རང་གི་མདུན་ཤར་ཡིན་པས་དེ་ནས་གཡས་བསྐོར་དུ་ཕྱོགས་
བཞི་རུ་བཞི་བཀོད། མཚམས་སུ་བརྒྱད་བཀོད། སྤྱོད་ཕུར་སལེ་ཧ་ལོ་སེང་
75



ཞེས་དབུས་སུ་བཞི་དགོད། དེ་ལྟར་རྒྱན་དེ་དག་འདུས་མིན་འཐོར་མིན་རེག་
མིན་ཆད་པ་མིན་པའི། སྐྱོན་ཡོན་བསམ་ལ་མཛེས་ཤིང་འཚམས་པར་བྱ་སྟེ།
དབུས་སུ་ཉེ་ན་དབང་པོ་མི་ཚང་། མཐར་ཉེ་ན་མཐའ་འཁོབ་ཏུ་སྦྱོང་། བར་
ན་ཆེ་ཆུང་ཤོར་ན་འཁོར་བཟང་ངན་ཅན་འབྱུང་ཞེས་གསུངས་སོ། དེ་ནས་
བཀོད་པའི་རྗེས་ལ་འབུལ་ཏེ། དང་པོར་མདུན་གྱི་ནམ་མཁའ་ལ། སེང་གླང་
རྟ་འབྲུག་ཁྱུང་ཉི་ཟླ་པདྨའི་གདན་སྟེང་དུ་རྩ་བའི་བླ་མ་ཡི་དམ་གྱི་རྣམ་པ་ཅན།
བརྒྱུད་པའི་བླ་མ་དེ་ཡི་སྟེང་ན་ཡར་མཐོ་བརྩེགས་སུ་བཞུགས་པ། རྒྱབ་ཕྱོགས་
སུ་སྐུ་གསུང་ཐུགས་ཀྱི་རྟེན། མདུན་ཕྱོགས་སུ་ཕྱོགས་བཅུའི་སངས་རྒྱས། ཡི་
དམ་ལྷ་ཚོགས་རིག་འཛིན་སེམས་དཔའ། རྒོད་ལྕམ་མཁའ་འགྲོ་དམ་ཅན་སྲུང་
མ་དང་བཅས་པ་བསམ་གྱིས་མི་ཁྱབ་པ། ནམ་མཁའ་བར་སྣང་གང་བ་ཙམ་
སྤྲིན་ཚོགས་གཏིབས་པའམ། སྐར་ཚོགས་བཀྲམ་པ་ལྟར་བཀྲ་ལ་གསལ་བར་
བསྐྱེད། དེ་ནས་མཎྜལ་ནི། ས་གཞི་ཐམས་ཅད་རིན་པོ་ཆེའི་གསེར་གྱི་བྱེ་མ་
བདལ་པའི་ རང་བཞིན་ལ། དབུས་སུ་རི་ རྒྱལ་ མཆོག་ རབ་ལ་ གསེར་གྱི་རི་
བདུན་རོལ་པའི་མཚོ་བདུན་གྱིས་བསྐོར་བ། དེའི་མཐར་གླིང་ཆེན་བཞི། ཕྲ་
མོ་བརྒྱད་ཀྱིས་ཕྱོགས་མཚམས་བརྒྱད་ནས་བསྐོར་བ། དེ་དག་གི་མཐའ་ལྕགས་
རི་ཆེན་པོ་གཅིག་གིས་འཁོར་ཞིང་། ཞིང་ཁམས་རྣམ་པར་དག་པ་དེའི་ནང་དུ་
མཆོད་པའི་སྤྲིན་ཚོགས་དཔག་ཏུ་མེད་པར། བཀྲ་ཤིས་རྫས་བརྒྱད། རིན་པོ་
ཆེའི་ནོར་བདུན། རིན་པོ་ཆེའི་གསེར་གྱི་མེ་ཏོག གཡུ་ཡི་མེ་ཏོག མཛེས་
དགུའི་ གཟུགས། སྙན་ དགུའི་ སྒྲ། ཞིམ་ དགུའི་ དྲི། བདའ་ དགུའི་ རོ།
འཇམ་དགུའི་རེག འཐད་དགུའི་བོན། ལྷའི་ན་བཟའ། འགྲོ་མགྱོགས།
76



སྟོབས་ཆེན། ལྟ་ན་སྡུག མེ་ཏོག་པདྨ་གེ་སར་འབུམ་དང་བཅས་པ་ལྷ་མིའི་
མཆོད་སྤྲིན་ལོངས་སྤྱོད་བསམ་གྱིས་མི་ཁྱབ་པས་ཞིང་ཁམས་གང་སྟེ། དེ་ནས་
བདག་ལུས་ལྷའི་བུ་མཛེས་ཤིང་ཡིད་དུ་འོང་བ་རྒྱན་སྣ་ཚོགས་ཀྱིས་བརྒྱན་པ་
གྲངས་མེད་པར་གྱུར་བ་དེ་དག ཚང་རྒྱུང་གི་ཞིང་ཁམས་ཆེན་པོའི་ནང་དུ་
ཁྱབ་པར་འཕྲོས་ཏེ། དེ་དག་རེ་རེས་ཀྱང་ས་སྐོར་རེའི་སྐྱེས་དགུའི་སེམས་ཅན་
བསམ་གྱིས་མི་ཁྱབ་པ་བསྐུལ་བཏབ་སྣ་དྲངས་ཏེ། གར་སྟབས་སུ་བསྒྱུར་ཅིང་།
དགའ་དད་མོས་པའི་སྟོབས་དང་ཆས་པ། མཆོད་པའི་རྫས་སྣ་ཚོགས་པ་ལག་
ན་ཐོགས་སྟེ། སྙན་པའི་གླུ་དབྱངས་ཀྱི་རང་སྒྲ་དི་རི་རིའི་མཆོད་པ་འབུལ་བའི་
ལས་བྱེད་པར་བསམ། དེ་ལྟར་བསྐྱེད་པའི་ཞིང་ཁམས་མཆོད་སྤྲིན་དང་བཅས་
པ་ཐམས་ཅད་མཁའ་ལ་བསྐྱེད་པའི་སྐྱབས་ཡུལ་དམ་པ་རྣམས་ལ་ཞེན་པ་དང་།
ཆགས་པ་མེད་པའི་སྒོ་ནས་ལིངས་ཀྱིས་མཆོད་པ་འབུལ་ཏེ། ཐུགས་རྗེ་ཆེན་
པོས་བྱིན་གྱིས་རློབས་ལ་བཞེས་སུ་གསོལ། བདག་སོགས་སེམས་ཅན་ཐམས་
ཅད་ལ་གནས་ལུགས་ཐེག་པ་ཆེན་པོའི་ཉམས་རྟོགས་ཐུན་མོང་མ་ཡིན་པ་ད་ལྟ་
ཉིད་དུ་རྒྱུད་ལ་སྐྱེ་བར་མཛད་དུ་གསོལ། ཕྱི་ནང་གི་བར་ཆོད་ཞི་ཞིང་ལས་སྒྲིབ་
ཐམས་ཅད་དག་པར་མཛད་དུ་གསོལ་ལོ། སྙམ་པའི་འདུ་ཤེས་བསྐྱེད་དེ་ཞིང་
ཁམས་ལ་སོགས་པའི་ཚིག་བཤད་ཀྱིས་དབུལ། མཆོད་ཡུལ་དང་མཎྜལ་ཐམས་
ཅད་བྱེ་བ་ཕྲག་བརྒྱར་སྤྲུལ་གསུངས་པ་ནི་བློ་སྟོབས་རྒྱ་ཆེ་ཆུང་དང་སྦྱར་རོ། དེ་
ནས་མྱ་ངན་མི་འདའ་ལ་སོགས་པས་གསོལ་བ་བཏབ། བདག་གི་ལུས་སྐུ་ལ་
སོགས་པས་སྨོན་ལམ་བཏབ། རྗེས་སུ་དགེ་བ་བྱང་ཆུབ་ཏུ་བསྔོ་ཞིང་། བསྡུ་
ན་མཐའ་ནས་གཡོན་བསྐོར་དུ་མ་འཁྲུགས་པར་བླང་ལ། བོན་ཉིད་སེམས་



ཉིད་ལ་སོགས་པའི་ཚིག་བཤད་བྱ། ལྷ་ཚོགས་ཐམས་ཅད་གཙོ་བོ་ལ་ཐིམ། དེ་
འོད་དུ་ཞུ་བས་བདག་སོགས་ལ་ཐིམ། ཞིང་ཁམས་མཆོད་སྤྲིན་དང་བཅས་པ་
ནམ་མཁའི་ངང་དུ་ རང་བཞིན་མེད་པར་ བསམ། ཡང་དབུས་ཀྱི་རྒྱན་མ་
བླངས་པ་ལ། སྐྱབས་སེམས་སྡིག་བཤགས་བྱ། དབུས་ཀྱི་རྒྱུན་བླངས་མ་ཐག་
ཏུ་ཕྱི། ཡང་བཀོད་ལ་གོང་ལྟར་ཉིན་བརྒྱ་མཚན་བརྒྱ་ལ་སོགས་ཅི་རིགས་སུ་
འབུལ། གཞི་ཁྲིད་དུས་སུ་བཅུ་བཅོ་ལྔ་ལ་སོགས་སུ་སྦྱང་ཞིང་། མ་འདལ་
མེད་པ་དང་ནང་སྔ་ནུབ་ཕྱིའི་དུས་འདི་ལྟར་གྱི་སྣང་བ་ལ་བརྟེན་ལ་འབུལ་ལོ།
བསོད་ནམས་སོགས་པ་མཎྜལ་གྱི་ཁྲིད་གོང་མའི་གསུང་ལས་སྤྲོས་ཤིང་བསྒྲགས་
པ་སྟེ་ཐུན་མཚམས་གསུམ་པའོ། ། བླ་མ་དམ་པ་རྣམས་ལ་ཕྱག་འཚལ་ལོ།
བཞི་པ་གསོལ་བ་གདབ་ཅིང་བྱིན་རླབས་ཞུ་བ། གོང་མ་ཀུན་གྱིས་སྐྱབས་
སེམས་མ་འདལ་གྱི་ཐུགས་ལ་འདོགས་པ་ལས། ལོགས་པའི་ཐུན་མཚམས་སུ་
མི་མཛད་ཀྱང༌། འགྲོ་མགོན་གྱིས། འོ་མ་མར་གྱི་རྒྱུ་ཡིན་ཡང་། མ་བཤིག་ན་
མར་མི་འབྱུང༌། ལྕགས་རྡོ་ལྕགས་ཀྱི་རྒྱུ་སྟེ་གཞུ་བཏུལ་མ་བྱས་ན་རྡོ་དང་ཅི་
ཁྱད། དད་མོས་བྱིན་རླབས་ཀྱི་རྒྱུ་སྟེ། གསོལ་བ་མ་བཏབ་ན་རྒྱུད་ལ་གར་
འཇུག་ཅེས་དང་། འདུལ་བ་རིན་པོ་ཆེའི་ཞལ་ནས། ལས་དང་པོའི་དགེ་སྦྱོར་
བ་ཕལ་ཆེར་དད་ པ་ མོས་གུས་ལ་ བརྟེན་ནས་སྐྱེ་བ་ཡིན། དེ་ལ་གསོལ་བ་
འདེབས་པ་གལ་ཆེ་གསུངས་པས། དེའི་ལག་ལེན་ལ། བདག་ཉིད་ཐ་མལ་གྱི་
ལུས་ཀྱི་སྤྱི་གཙུག་ཏུ་སེང་གླང་རྟ་འབྲུག་ཁྱུང་ཉི་ཟླ་པདྨའི་གདན་སྟེང་དུ། རྩ་
བའི་བླ་མ་རྫོགས་སྐུ་གཤེན་ལྷའི་ཆ་ལུགས་ཏེ། ཡི་དམ་གྱི་རྣམ་པ་ཅན་ལ་བླ་
མར་གྱུར་ཚད་སྟིམས། དེའི་སྐུ་གཤེན་རབ་གསུང་བོན་ཐུགས་སངས་རྒྱས་ཡིན་
-
-



པས་ཡུལ་མཆོག་གནས་བཞི་ཚངས་ཞེས་ཚེ་དབང་གིས་གསུངས། དེའི་སྟེང་ན་
ཡར་མཐོ་བརྩེགས་སུ་རྟོགས་ལྡན་ཉམས་བརྒྱུད་ཀྱི་བླ་མ་བརྒྱད་དང་། བཀའ་
བབས་བྲུ་ཞུའི་གོང་མ་ཀུན་དང༌། གཏེར་སྟོན་གཤེན་གྱེར་རྨ་དབྱིལ། ལོ་པཎ་
གཤེན་བརྒྱད། མཁས་པ་མི་བཞི། གདུང་བརྒྱུད་བཅུ་གསུམ། བླ་མ་ཆེ་དྲུག་
བདེར་གཤེགས་དགོངས་བརྒྱུད་ཏེ། དེ་ཡང་འོག་མིན་ན་བཞུགས་པའི་ཀུན་ཏུ་
བཟང་པོ་ནས། རང་གི་རྩ་བའི་བླ་མའི་བར་གྱི་རྒྱུད་པ་རྣམས་ཀྱང་གཟི་བརྗིད་
དང་ཆས་ལ། གསལ་བའི་འོད་ཟེར་ཕྱོགས་བཅུར་འཕྲོ་ཞིང་། ཚད་མེད་
ཐུགས་རྗེས་གདུལ་བྱ་འདྲེན་པ། གསལ་ལ་རང་བཞིན་མེད་པ། གཞའ་འོད་
ཀྱི་རྣམ་པར་བསྐྱེད། ཕྱི་རིམ་གྱི་བར་སྣང་ལ། ཡི་དམ་ལྷ་ཚོགས་ཕྱོགས་བཅུའི་
སངས་རྒྱས་དང་རིག་འཛིན་སེམས་དཔའི་ཚོགས། རང་གང་མོས་ཕྱོགས་ཀྱི་བླ་
མ་དང་ བཅས་ པ་བསྐྱེད། དེའི་ཕྱི་རིམ་དུ་བསྟན་པ་བསྲུང་པའི་དམ་ ཅན་
རྣམས་བར་ཆོད་རྐྱེན་ ཟློག་པའི་ཚུལ་ དུ་ བཞུགས་ པར་ བསྐྱེད། དེ་ དག་ལ་
བདག་གིས་གཙོ་བོར་བྱས་ཁམས་གསུམ་གྱི་སེམས་ཅན་ས་གཞི་གང་བ་ཙམ་གྱིས་
གུས་པས་ཕྱག་འཚལ་ཞིང་མོས་གུས་དུང་བ་བསྐྱེད་དེ། བདག་ སོགས་ལས་
ངན་གྱིས་སེམས་ཅན་རྣམས་ཀྱི་རྐྱེན་ངན་བར་ཆོད་ཞི་བ་དང༌། ལས་ངན་གྱི་
སྡིག་སྒྲིབ་ དག་ པར་ མཛད་ དུ་ གསོལ་ ལོ། ཐུགས་ རྗེ་ ཅན་ ཁྱེད་ རྣམས་ མ་
གཏོགས་པའི་རེ་ས་མེད་དོ། ལྟོས་ས་མེད་དོ། ཐུགས་རྗེས་གཟིགས། བར་
ཆོད་སེལ། ལམ་སྣ་དྲོངས། བྱིན་གྱིས་རློབས། སྙམས་པ་ཞེ་ཐག་པ་ནས་
གནད་དུ་བསྣུན། བློ་ཐག་རྦད་ཀྱིས་བཅད། བློ་རྩེ་ལིངས་ཀྱིས་བཀལ་བས།
ཡུལ་མཆོག་རྣམས་ཀྱིས་ཅི་ལྟ་བ་བཞིན་མཁྱེན་ནས། དེ་དག་གི་ཐུགས་ལས་
79



འོད་ཟེར་གྲངས་མེད་པ་འཕྲོས་པས་ཐམས་ཅད་ཆུ་རྒྱུན་དུ་གྱུར་ཏེ། བདག་
སོགས་སེམས་ཅན་རྣམས་ཀྱི་བག་སྒྲིབ་ཐམས་ཅད་དུས་སྐད་གཅིག་མ་ལ། བ་
མོ་ལ་ཉི་མ་ཕོག་པ་ལྟར་སྦྱངས། ཁྱད་པར་དུ་ཀུན་བཟང་ཐུགས་ལས་ཆུ་རྒྱུན་
བབས་པའི་རིམ་པ་ལྟར་བརྒྱུད་དེ། བླ་མའི་ཐུགས་ཀ་ནས་བདག་ལ་ ཐིམ།
སེམས་ཅན་རྣམས་ལ་འཕྲོས་པས། ལས་སྒྲིབ་ཐམས་ཅད་སྦྱངས། ནང་མི་
གཙང་བའི་རྫས་དང་བྲལ། ཕྱི་གདོས་བཅས་ཀྱི་དངོས་པོ་ཐམས་ཅད་བཅོམ།
དག་པ་གཞའ་འོད་ལས་གྲུབ་པའི་ལུས་སུ་ལམ་ལམ་གྱུར་པར་བསྐྱེད། དེའི་
ངང་ལས་ཡང་མོས་གུས་དུངས་དུངས་པ་བསྐྱེད་དེ། དམ་པ་ཁྱེད་རྣམས་ཀྱི་
ནང་ལྟ་དགོངས་དང་ཉམས་རྟོགས། ཕྱི་འགྲོ་དོན་གྱི་འཕྲིན་ལས་མཛད་ཚུལ།
ཐབས་དང་ཐུགས་རྗེ། མཁྱེན་པ་བརྩེ་བ་ལ་སོགས་ཏེ། དོན་ལ་སྐུ་གསུང་
ཐུགས་ཀྱི་ཡོན་ཏན་ཅི་མངའ་བ་ཐམས་ཅད་དུས་ད་ལྟ་ཉིད་དུ་བསྩལ་དུ་གསོལ་
ལོ། རྒྱུད་སྨིན་པ་དང་གྲོལ་བ་དང་རྟོགས་པར་མཛད་དུ་གསོལ་ལོ། ཉམས་
པས་བ་སྤུ་གཡོ་བ་མཆི་མ་འཆོར་བ་ཙམ་གནད་དུ་བསྣུན་པས། ཡང་བྱིན་
རླབས་ཀྱི་རྒྱུན་ཆུ་བོ་གོང་ལྟར་རིམ་པ་བཞིན་བབས་པ། བླ་མའི་ཐུགས་ཁ་ནས་
བདག་ལ་ཐིམ། ཀུན་ལ་འཕྲོས་པས་ཤེལ་བུམ་དུ་ཆུ་བླུག་པའམ། དེ་དག་གི་
ཡོན་ཏན་ཅི་མངའ་བ་ཐམས་ཅད་ད་ལྟ་ཉིད་དུ་གསོལ་ལོ། ཤེས་པ་བུན་ནེ་བའི་
ངང་ནས་མོས་གུས་དུངས་དུངས་པ་བསྐྱེད་ཅིང་། བདག་ཅི་ལྟ་བར་སེམས་
ཅན་ཀུན་ གྱིས་ ཀྱང་ སོ་ སོའི་ རང༌ སྒྲ་ དང༌ བཅས་ ཏེ། གསོལ་ བ་འུར་འུར་
འདེབས་པར་བསམ་ལ། བརྒྱུད་པའི་གསོལ་འདེབས་ལ་འབད། འཇོག་དུས་
ཐམས་ཅད་འོད་དུ་ཞུ་ནས་བརྒྱུད་པ་རྣམས་ལ་སྟིམས། དེ་དག་ཡས་མར་འོད་
80



དུ་ཞུ་ནས་བླ་མ་ལ་སྟིམས། དེ་ཁྲེ་གདན་དང་བཅས་པ་འོད་དུ་ཞུ་ནས་བདག་
སོགས་སེམས་ཅན་ལ་ཐིམ་པས། སྐུ་གསུང་ཐུགས་ཀྱིས་དངོས་གྲུབ་ཐོབ་པར་
བསམ་ལ། རྗེས་ སུ་ བྱང་ ཆུབ་ ཏུ་ བསྔོ་ བའོ། དེ་ ཡང་ སྔ་ དགོང་ གསོལ་ བ་
འདེབས་པར་འབད་ཅིང་། གུང་དུས་མཎྜལ་སྐྱབས་སེམས་ལས་སོགས། བྱ་
ཆ་གཞན་ཡང་ཅི་ལྕོགས་སུ་བྱའོ། དེ་ལྟར་ཉམས་སུ་བླངས་པས། རབ་ལ་བྱིན་
རླབས་ཀྱི་སྟོབས་ཀྱིས་དགེ་སྦྱོར་རང་འབབ་སུ་འཆར་བ་ཡང་ཡོད་ལ། དེ་ཙམ་
མ་ནུས་ཀྱང་འཁོར་བ་ལ་བློ་ལྡོག ཐར་པ་ལ་བྲོད་པ་བསྐྱེད། སྣང་བ་ཐམས་
ཅད་བན་བུན་དུ་འཆར་ཏེ། འདུ་འབྲལ་མེད་པ་མོས་གུས་བསྐྱེད་ནས། ཐང་
ལྷོད་མེད་པར་གསོལ་བ་འདེབས་པ་འདི། ཁོ་བོའི་དཀར་པོ་གཅིག་ཐུབ་ཀྱི་
གདམས་པ་བྱ་བ་ཡིན་པས། བདེན་ནམ་རྫུན་ནམ་ཉམས་སུ་ལོངས་དང༌། ཐེ་
ཚོམ་མི་དགོས། ཉམས་ང་མི་དགོས། དྲོད་རྟགས་འཕྲལ་འཕྲལ་ལ་འབྱུང་བ་
ལགས་སོ། དེ་ནས་སྤྱིར་ནི་འབྲས་བུ་ལ་མ་སླེབས་ཀྱི་བར་དུ་འདི་དང་འབྲེལ་
དགོས་ཀྱང་། གཞི་ཁྲིད་ཀྱི་དུས་སུ་ཟླ་བའམ། བཅུ་བཅོ་ལྔ་ལ་སོགས་སུ་སྦྱོང་
ངོ༌། མོས་འདུན་གསོལ་འདེབས་ཀྱི་ཐུན་མཚམས། གོང་མའི་གསུང་བཞིན་
སྤྲོས་པ་སྟེ་བཞི་པའོ། ། བླ་མ་དམ་པ་རྣམས་ལ་ཕྱག་འཚལ་ལོ། གཉིས་པ་རྒྱུད་
སྨིན་པ་གྲོལ་བར་བྱེད་པ་ལ་གསུམ་སྟེ། མཚན་བཅས་ལ་ སེམས་ཟུང་པ་དང༌།
མཚན་མེད་ལ་མཉམ་པར་བཞག་པ་དང༌། གནས་ལུགས་ཀྱི་དོན་ལ་ངོ་སྤྲོད་
པའོ། དང་པོ་ལ། སྔ་དྲོ་དང་པོ་ནམ་མཁའ་ལ་གསལ་མ་ཁད་སློབ་མ་རྣམས་
ཁྲུས་ནས་བཏོན། འདུག་ས་བདེ་བ་ལ་བཞག་ལ། མོས་གུས་བསྐྱེད་དེ་གསོལ་
བ་འདེབས་སུ་བཞུགས། མདུན་དུ་གཏོར་མའི་རྩེར་མཐིང་ཤོག་ལ། ཨ་བྲིས་



པ་ཤིང་མཐོ་དམན་རན་པ་ལ་བསྐྱོན་ཏེ་བཙུག་ལ། ཐོ་སྐོར་དུ་མི་ཁྱིའི་ཀུ་ཅོ་ལ་
སོགས་མེད་པར་ཤིན་ཏུ་དབེན་ཅིང་འགོལ་བར་བྱ་ལ། རྫས་ཁྲིད་བྱ་བ་ལ་
གསུམ་སྟེ། ལུས་གནད་དང་། ལྟ་སྟངས་དང་། དམ་ཚིག་གོ། དང་པོ་ལ་ཆ་
ལུགས་ལྔ་ལྡན་དུ་བཅའ་སྟེ། ཞབས་གཡས་ཀྱིས་གཡོན་མནན་སྟེ། སྐྱིལ་ཀྲུང་
དུ་བཅའ། ཕྱག་མཐེབ་ཆེན་གྱིས་སྲིན་མཛུབ་མནན་ཏེ། མཉམ་བཞག་ཏུ་
བཅའ། སྒལ་ཚིག་མ་བཅུས་མ་རྟེན་པ། ཡ་ཡོ་གན་བུབ་དུ་མ་སོང་པར་བྱས་
ལ། དྲང་པོར་སྲང་སྟེ། དཔུང་མགོ་གཟེངས་བྱ། མགྲིན་པ་ཅུང་ཙམ་བཀུག་
ལ་སྐེ་མཇིང་དྲང་ཐག་གིས་སྲངས། མིག་གྱེན་ལྟ་ཐུར་ལྟ་མ་ཡིན་པ་ཐད་ཀྱི་ཨ་
ལ་ཧྲིག་གེ་གཟིར། འདི་ཡི་དུས་སུ་ལུས་ཁྲིམས་ཀྱིས་བསྒྲིམས་ལ་ཆུན་ གྱིས་
གཅུན་ཏེ་གནད་དུ་འགྲོ་བར་བྱ། ལུས་འགལ་འགུལ་ཡ་ཡོ་བཅའ་གཅུ། མིག་
སླབ་སླེབ་འབྱེད་འཛུམ་མི་བྱ། ཁ་ཆུ་སྣ་ཆུ་མིག་ཆུ་ཐམས་ཅད་རང་འབབས་སུ་
འགྲོར་གཞུག་སྟེ། ལུས་གནད་དེའི་ཡོན་ཏན་གྱིས་འདུ་བ་ཆ་སྙོམས། ཤེས་པ་
རང་ས་ཟིན། རུས་ཚིགས་ཁྲོམ་བུ་བསྡེམས། རྩ་རླུང་ཐིག་ལེ་ ཐམས་ ཅད་
གནད་དུ་འཆུན་པའི་ཡོན་ཏན་ཡོད་དོ། ༧གཉིས་པ་ལྟ་སྟངས་ལ། རིག་པ་
མིག་དང་བསྟུན་ཏེ། དེ་ཡང་དགོངས་མཛད་ཆེན་པོས། ཧ་ཅང་སྒྲད་ན་ཡུལ་
འཛིན་དུ་འགྲོ། བཙུམས་ན་བྱིངས་འཐིབས་སུ་འགྲོ་གསུངས་པས། ཧད་དེ་
ཧྲིག་གེ་བ་ལ་གྱེན་ལྟ་ཐུར་ལྟ་གཡས་ལྟ་གཡོན་ལྟ་མ་ཡིན་པ། ཐད་དུ་འབྱེད་
བཙུམ་མེད་པར་ཨ་ལ། ཕུབ་ཐོག་ཏུ་མདུང་སྒྲིལ་བའམ། ཁབ་མིག་ཏུ་སྐུད་པ་
འཛུད་པའམ། འབེན་ལ་མདའ་འཕེན་པ་ལྟར། སྔ་བསམ་ཕྱིས་མནོ། གློ་
བུར་གྱི་རྟོག་དཔྱོད་བཟང་ངན་གྱི་བསམ་དྲན་གང་གིས་ཀྱང་མ་གཡོས་པར་བྱ་



ལ། རིག་པ་རྩེ་གཅིག་ཏུ་ཁྲིམས་ཀྱིས་སྒྲིམས། ཆུན་གྱིས་གཅུན་ལ། བུག་པ་
འབུག་པ་ལྟར་ཐུར་རེ་བྲིང་ངེ་བ་ལ། མདུང་ཤིང་ལྟར་དྲང་སེང་ངེ་བ། གཞུ་
རྒྱུད་ལྟར་སྲ་ཐང་ངེ་བ། རོ་ལྟར་ཧད་དེ་བ། མ་ཡེངས་པ་མ་དྲན་པ། མ་
བརྗེད་པ། མ་རྨོངས་པ། མ་འབྱམས་པ། མ་བསམ་པ་ལ། སྐད་གཅིག་
ཙམ་ཡང་གཡེལ་བ་མེད་པར་ལྟའོ། ༧གསུམ་པ་དེའི་དུས་སུ་མིག་མི་འགུལ།
རྫི་མ་མི་གཡོ། ལུས་མི་འགུལ། མཆིལ་མ་མི་མེད། གློ་མི་ལུ། ཆུ་གསུམ་རང་
འབབས་སུ་བཏངས། ཐུན་ཚད་ཀྱང་དང་པོ་ས་ལེ་འོད་འཕྲེང་གཉིས་བརྒྱ་
ཙམ་འདྲེན་ཡུལ་ལ་ཐུན་སྐོར་རེ་ལ། དེ་ནས་ཕྱི་ཐུན་ནས་སུམ་བརྒྱ་ལ་སོགས་
བུན་ཐང་འགྱུར་གྱི་ཇེ་རིང་ཇེ་རིང་ལ་ བསྲིངས་ཏེ། རྟགས་མ་བྱུང་བར་དུ་
གཅུན་ལ་བསྒོམ་དུ་གཞུག་གོ། རྒྱུན་དུ་བསྒོམ་པས་དམིགས་རྟེན་ནི། ཐིག་ལེ་
ལྷ་སྐུ་ཨ་གཡུང་དྲུང་ལ་སོགས་གང་བདེ་ལ་གཏད་དུ་བཞུག་གོ། དེ་ཡང་རབ་ལ་
གཏད་མ་ཐག་ ཏུ་ཟིན་ རྟགས་ཚང་པ་ཡང་འབྱུང་ལ། ཅི་རིགས་ཀྱིས་ཞག་
གཉིས་གསུམ་ཚུན་ཅད་ལ་ཟིན་པ་ཤས་ཆེ་སྟེ། གབ་པ་ལས། ཞག་གསུམ་གྲོས་
དང་བཞི་དགོངས་པའི་ལུང་གནན་གསུངས་པའང་དོན་དེའོ། སྔ་ཐུན་ཕྱི་ཐུན་
ཀུན་ལ་ཡང་ཡང་ཁྲིད་ཅིང་ལྟ་བ་དང་འཆོས་ས་གནད་ཆེ། དེ་ལྟར་བྱས་ཀྱང་
ཟིན་དཀའ་ན། ས་མཐོ་ཕྱོགས་སུ་ཟླ་གམ་གྲལ་བྱ། མང་ན་གྲལ་མདུན་རྒྱབ་
རིམ་པ་མང་དུ་འཆར་བཅུགས་ཏེ། ལུས་གནད་སྔར་བཞིན་ལ་མིག་བར་སྣང་
ལ་གཟེར། རིག་པ་སྒྲ་ལ་མ་ཡེངས་པར་གཏད་དུ་བཅུག་གོ ཧཱུྃ་ཧྲི་འམ། ཧུ་
ཧཱུྃ་ངམ། ཧི་ཧིང་ལ་སོགས་མ་ནིང་གི་སྒྲ་སྐད་གང་རུང་ལ་བརྒྱ་ཡན་ཆད་སྟོང་
ཕྱིན་ཆད་ཅི་རིགས་སུ་འདྲེན་དུ་བཅུག་པས་ཟིན་རྟགས་མི་འབྱུང་མི་སྲིད་ཅིང་།



གཞན་ཡང་སྒྲ་ཁྲིད་འདི་གྱེད་པོའི་རིགས་ལོང་བ་དང༌། རྒན་རྒོན་དང་ཀུན་
གཞི་འཇམ་ པའི་ རིགས་ རྣམས་ ལ་ མཆོག་ ཏུ་ བསྔགས་ པར་ སྣང་ངོ༌། ཟིན་
རྟགས་མང་ཡང་བསྡུས་ན་ནང་དང་ཕྱིའི་ཟིན་རྟགས་གཉིས་སུ་འདུས། ནང་
དུ་རིག་པ་ གནད་དུ་ཟིན་ པའི་ རྟགས་ བརྒྱད་ འབྱུང༌ སྟེ། རུས་ སྦལ་ མཁར་
གཞོང་དུ་བཅུགས་པ་ལྟ་བུ་འཁུབ་མི་ནུས་པ་དང་། བྱེའུ་ཕྲུག་ལ་སེར་བུ་ཕོག་
པ་ལྟ་བུ་འདར་ཆུམས་ སིལ་ལེ་བ་ལ་ རིག་ པ་ ཐང་ངེ་བ་དང༌། རྒུན་འབྲུམ་
བདལ་པ་ལྟ་བུ། ལུས་སེམས་གཉིས་ཀ་མེར་རེ་ལྟེམ་མེ་བ་ལ་གནས་པ་དང་།
མེ་ལྕགས་བརྡབས་པ་ལྟ་བུ་རེས་ཟིན་རེས་མི་ཟིན་པ་ཐུན་རེ་ལ་ཡང་བསྣོལ་མར་
ཁྲིག་ཁྲིག་འོང་བ་དང་། ལྕགས་སྦུབས་ནས་ཆུ་དྲངས་པ་ལྟ་བུ་ཞིག་ཕྲ་ལ་དྲངས་
པ་ཐུར་རེ་བྲིང་ངེ་བ་ལ་རྩེ་གཅིག་ཏུ་གནས་པ་དང་། བུང་བ་རྩི་ལ་ཆགས་པ་ལྟ་
བུ་རྫས་ལ་འབྲལ་མི་ཕོད་པ། བཏང་གིས་མི་ ཐོང་བ་གཟེར་བཏབ་པ་ལྟར་
འབྱར་བ་དང་། རྒྱ་མཚོ་ལ་ཉ་འཕྱོ་བ་ལྟར་གང་ལ་ཡང་ཐོགས་པ་མེད་པར་
ཕྱམ་ཕྱམ་འགྲོ་བ་བཞིན་དུ་རྩེ་གཅིག་ལས་མི་འདའ་བ་དང་། རྩི་ཤིང་ལ་རླུང་
འཕྱོ་བ་ལྟར་རིག་པ་སྲབ་ཕྱམ་ཕྱམ་སྣང་ཡུལ་ལ་ཞེན་ཆགས་མེད་པ་འབྱུང་སྟེ།
དེ་ཡང་རྟགས་རྣམས་ལ་ལ་ལ་ཚང་པར་འབྱུང་བ་ཡང་ཡོད། རེ་རེ་གཉིས་
གཉིས་ལས་མི་འབྱུང་བ་ཡང་ཡོད། དེའི་དུས་སུ་ཕྱི་རྟགས་སུ་རབ་ལ་ལུས་གཡོ་
འགུལ་མེད་པ་འབྱུང་། ཅི་རིགས་ལ་ངུ་རྒོད་འཁྲབ་རྒྱུག་སྙིང་ཤུགས་འོང་བ་
དང་། བཞིན་ལོག་གིས་འགྱུར་བ་དང་། ཁ་མིག་མི་སུམ་པ་དང་། ལུས་སྦྲིད་
པ། རྔུལ་བ། འདར་བ་འགྱེལ་བ་འབྱུང་སྟེ་རིག་པ་ཟིན་པས་འཇམ་རླུང་ཨ་
བ་འདུ་ཏིར་ཚུད་པའི་རྟགས་ཡིན་གསུངས། གཞན་ཡང་ས་ཆུ་ཤས་ཆེ་ན།
84



ཟིན་རྟགས་འཕྱི་སྟེ། རྗེས་ལ་གྲོགས་སུ་འོང་། མེ་རླུང་ཤས་ཆེ་ན་ཟིན་རྟགས་
སྔ་སྟེ། རྗེས་ལ་ གགས་ སུ་འགྱུར། དེ་ ཡང་ སྡོད་ པའི་ དུས་ སུ་ ཐུན་ གྱི་ མགོ་
བཟང་ལ་ཞབས་ངན་ན། སྔར་བཏབ་ནས་གྲེད་པའི་རྟགས་ཡིན་པས་གདབ་
པ་དཀའ་བས། མཚན་བཅས་ ལ་ ནན་ ཏན་ བྱེད་དུ་གཞུག མགོ་ངན་ལ་
ཞབས་བཟང་བའམ། སྔ་མ་ བས་ ཕྱི་ མ་ ཀུན་ ཏུ་འཕར་ཇེ་བཟང་ལ་ སོང་ན།
བློ་གསར་པ་ཡིན་པས་གདབ་པ་སླ་བས་ཐབས་ལེགས་ཀྱིས་གཅུན་ལ་མ་འགྲས་
པར། སྐོམ་དུ་གཞུག མཚན་བཅས་ལ་ཁྲིད་དུས་ངན་ཀྱང་མཚན་མེད་ལ་
བཟང་ན་དབང་པོ་ཡང་རབ་ཡིན་པས་མཚན་བཅས་མི་དགོས། ཐམས་ཅད་
ཀྱི་དུས་ སུ་ ཐམས་ ཅད་ཀྱི་བྱེད་ མཁན། ཉེས་པའི་རྩ་བ། གྱོད་ཀྱི་གཞི་མ།
ལེགས་ཉེས་ཀྱི་ཕུང་པོ། ཁོ་ཉིད་དུ་འདུག་པའི་ནང་དུ་ཁོ་རང་གི་ངོ་བོ་ལ་ལྟ་རུ་
བཅུག་སྟེ། བྱུང་ས་འགྲོ་ ས་གནས་ས་ངོས་བཟུང་གཟུགས་དབྱིབས་ཁ་དོག་
ལེགས་པར་རྩད་གཅོད་དུ་བཅུག་ལ་ཡང་ཡང་དྲི་ཞིང་སྐྱོན་ཡོན་གྱི་ཞུ་ཐུག་བྱ།
ཕྱོགས་ཙམ་གོ་ཞིང་ནང་དུ་ཤར་བ་དང༌། རྒྱལ་བུ་སྟོང་ཐུན་གྱི་དཔེ་ལྟ་བུ་ཞིག་
ལ་བརྟེན་ནས། བསྐལ་པར་འཁྱམས་ཀྱང་སྟོར་བྲལ་མེད་པ་བཞིན་གཅིག་ཀྱང་
བདེ་སྡུག་གི་ཁྱད་པར་ཆེ་བར་ངོ་སྤྲད། སྐྱེས་བུའི་རང་བཞིན་ལ་བརྟེན་ནས་
གར་ཡང་མ་སྦས་ལ། སུས་ཀྱང་མ་མཐོང་རྒྱུད་ལ་རང་ཆས་སུ་གནས་པར་ངོ་
སྤྲད། སྐྱེས་བུ་འོད་མཛེས་ལ་བརྟེན་ནས་ངོ་བོ་གཅིག་ལ་མཐོང་སྣང་ཐ་དད་དུ་
ཤར་ཀྱང་དོན་གཅིག་ལས་མ་འདས་པར་ངོ་སྤྲད། ཏིལ་དང་མར་ཁུ་ལ་བརྟེན་
ནས་ཀུན་ལ་ཁྱབ་པར་གནས་ཀྱང་རང་གི་དགོས་ནོར་ཡིན་པར་ངོ་སྤྲད། བུམ་
པ་མར་མེ་ལ་བརྟེན་ནས་ལུས་སེམས་རྟེན་འབྲེལ་བསྒྲིག་ཚུལ་དང་རིག་པའི་



གནད་མིག་ལ་འཆར་བར་ངོ༌སྤྲད། རྒྱལ་ པོ་ བཙོན་འཛིན་ལ་ བརྟེན་ནས་
ལེགས་ཉེས་ཀྱི་བླང་དོར་དང་སེམས་འཛིན་གནད་དུ་ཆེ་བར་ངོ་སྤྲད་པ་དང་།
དྲུག་པོ་འདི་ནི་འདིའི་སྐབས་སུ་ལེགས་པར་གསིལ་ལ་བསྟན་ན་གནད་དུ་འགྲོ་
བར་ཁོ་བོས་རྟོགས་སོ། གཞན་ཡང་རྗེས་ཁྲིད་སྒྲ་ཁྲིད་སེམས་འཚོལ་ལ་སོགས་
ཀྱིས་ཇི་ལྟར་ཁྲིད་ཀྱང༌། རིག་པ་གནད་དུ་མ་ཟིན་ན་ལན་གཅིག་ཁྲིད་མ་ཐེབས་
པ་ཡིན་པས་ཚོགས་གསོག་སྒྲིབ་སྦྱོང་ཅི་རིགས་པར་བྱ། བླ་མ་ཁྱད་པར་ཅན་ལ་
དབང་ཞུ། དེ་ནས་གཟོད་གཞི་ནས་སྦྱར་ལ་གདམས་པ་འབོག་ཅེས་གོང་མ་
ཀུན་གྱིས་གསུངས་པའམ། ཡང་ནས་སྐབས་ སྐབས་ སུ་མོས་གུས་བསྐྱེད་ལ་
གསོལ་བ་འདེབས་སུ་བཞུགས། དམིགས་པ་སྤོ་བ་དང་། རླུང་གཅུན་པ་དང་།
སྒྲ་སྐད་འཁྲུལ་འཁོར་རྣམས་གེགས་ སེལ་ བཞིན་ ཕོག་ལ་ བརྩོན་འགྲུས་ ཀྱིས་
བསྐྱངས་པས་མི་ཟིན་མི་སྲིད་དེ། གྲུབ་ཆེན་གོང་མ་ཀུན་གྱི་ཞལ་ནས་བླ་མའི་
བྱིན་རླབས་ཆེ་ཆུང་གདམས་པ་ཟབ་མི་ཟབ། སྟོན་ལུགས་བཟོ་མི་བཟོ། སློབ་
མའི་དབང་པོ་རྣོ་རྟུལ། ཉེར་ལེན་ཆེ་ཆུང་། འབྱུང་བཞི་དར་གུད། དད་
མོས་ཆེ་ཆུང་གིས་ཡུན་རིང་ཐུང་འབྱུང་མོད་ཀྱི། གང་ལ་ཡང་མི་ཐེབས་མི་སྲིད་
གསུངས་པ་བཞིན། ཤས་ཆེར་འདིའི་སྐབས་ནས་ཆ་ཕྱེད་པ་མང་། འགའ་
ཟུང་གང་ཟག་གི་རིགས་མ་ངེས་པས་མཚན་མེད་དང༌། རྩ་རླུང་དང་། ངོ༌
སྤྲོད་ལ་སོགས་དང༌། གཞན་ཡང་བཟང་རྐྱེན་ངན་རྐྱེན་དོན་མེད་གཅིག་ལ་
བརྟེན་ནས་དགེ་སྦྱོར་སྐྱེ་བ་ཡང་མང་པོ་ཡོང་བ་ལྟར་སྣང་བ་ནི་བདག་གིས་མྱོང་
བའོ། དེས་ན་གདམས་པ་འདི་ནི་དམུ་རྒོད་གཡུང་དུ་འབེབ་པ་ཡིན་པས།
ལུང་ལས་གསུངས་པ་བཞིན་ཞག་གསུམ་དྲོ་བཞིའམ། རྟགས་མ་བྱུང་བར་ལ་
86



སྦྱང་ངོ་། མཚན་བཅས་ལ་སེམས་འཛིན་གྱི་ཐུན་མཚམས་གོང་མའི་གསུངས་
བཞིན་སྤྲོས་ཏེ་སྦྱར་བ་ལྔ་ པའོ། ། བླ་ མ་ དམ་ པ་ རྣམས་ ལ་ ཕྱག་ འཚལ་ ལོ།
གཉིས་པ་མཚན་མེད་ལ་ གཉིས་ཏེ། མཉམ་ བཞག་ གནས་ཆ་ རུ་ ཉམས་ སུ་
བླངས་པ་དང་། བོག་འདོན་དུ་ཉམས་སུ་བླངས་པའོ། དང་པོ་ལ་བཞི་སྟེ།
བཅའ་བ་ལུས་ཀྱི་གནད་དང་། ལྟ་སྟངས་དབང་པོའི་གནད་དང་། བཞག་པ་
སེམས་ཀྱི་གནད་དང་། སྲུང་བ་དམ་ཚིག་གི་གནད་དོ། དང་པོ་ སྟན་བདེ་
བའི་སྟེང་དུ་ལུས་རང་བཞིན་ཆ་ལུགས་ལྔ་ལྡན་གོང་དུ་བསྟན་པ་ལྟར་བྱ་སྟེ།
ཆེད་དུ་ལུས་མི་སྒྲིམ། མི་གཅུན་མི་གློད་པར། རང་ས་རང་ཐོག་ཏུ་ཅམ་གྱིས་
བཞག་སྟེ། མདོར་ན་ལུས་ལ་རྟོགས་དཔྱོད་སྙམ་བྱེད་རེ་དོགས་འཛིན་པ་སྐད་
ཙམ་ཡང་མེད་པར། རོ་ལྟར་ལིངས་སེ་ཁྲིགས་སེ་ཡེ་རེ་བ་ལ་འཇོག་པ་ཡིན།།
དེ་ལྟར་བཞག་པས་འདུ་བ་ཆ་སྙོམས། རྩ་རླུང་ཐིག་ལེ་ ཐམས་ ཅད་ རང་ས་
འཛིན། ཤེས་པ་རྣལ་དུ་ཕེབས་ཏེ། རྣམ་པར་མི་རྟོག་པའི་ཏིང་ངེ་འཛིན་རང་
ཤུགས་ཀྱིས་བསྐྱེད་པ་ཡིན་ནོ། མདོར་ན་ཚེ་རབས་ནས་ད་ལྟའི་བར་ལུས་ཀྱི་བྱ་
བྱེད་སྤྱོད་ལམ། འགྲོ་འདུག་མ་དག་ཅི་སྤྱོད་པ་ཐམས་ཅད་རྩོལ་བཅས་སྡུག་
བསྔལ་འབའ་ཞིག་ཏུ་སོང་བས། རྩ་སྐྱོགས། རླུང་བསྐྱོད། འདུ་བ་འཁྲུགས།
རིག་པ་གཡེངས་ནས་མི་རྟོག་པའི་ཏིང་འཛིན་སྐྱེ་བ་གེགས་བྱས་པའི་ཕྱིར། ད་
ནི་དམུས་ཤེས། འཇིགས་ཤེས། སྐྲག་ཤེས་པར་བྱའོ། གཉིས་པ་ལྟ་སྟངས་ལ།
ཁྲོ་བོ་དྲག་པོ་གྱེན་ལ་ལྟ་བ། ཞི་བ་བྱང་སེམས་ཐུར་ལ་ལྟ་བ། གཡས་ཐབས་
གཡོན་ཤེས་རབ་ཀྱི་ལྟ་སྟངས་མང་དུ་གསུངས་ཀྱང་། ད་རེས་སངས་རྒྱས་དང་
སེམས་དཔའ་ཆེན་པོ་རྣམས་ཀྱིས་ཏིང་འཛིན་ཟབ་མོ་ལ་སྙོམས་པར་འཇོག་དུས་



ཀྱི་ལྟ་སྟངས་ཡིན་པས། ཐད་སོའི་བར་སྣང་སྟོང་པ་ལ་རིག་པ་མིག་དང་བསྟུན།
མིག་འབྲས་དང་རྫི་མ་མི་སྒུལ་འབྱེད་འཛུམ་མ་བྱེད་པར་ཧད་དེ་ཐད་དྲང་ལ་ལྟ་
སྟེ། འོད་ཟེར་དཔག་མེད་ཀྱི་ཞལ་ནས། ཁྱད་པར་ལྟ་སྟངས་གནད་ཤེས་ན།
ཡང་དག་དོན་རིག་འཁོར་བའི་ས་ལས་འཕགས། དེས་ན་སེམས་དཔའི་ལྟ་
སྟངས་བྱ། ཞེས་གསུངས་པས། ཡར་ལྟ་མར་ལྟ། ཕར་ལྟ་ཚུར་ལྟ་མ་ཡིན་པ་
ཐད་སོར་ཧོད་དེ་ཧྲིག་གེ་ཅེར་རེ་ལྟ་བའོ། གསུམ་པ་སེམས་ཀྱི་གནད་ལ་ཚེ་
རབས་ནས་ད་ལྟའི་བར། བསམ་མནོ། རྟོག་དཔྱོད་བཟང་ངན་གྱི་དྲན་པ་ཅི་
བསམ་ལ། ཐམས་ཅད་སྩོལ་བཅས་སྡུག་བསྔལ་གྱི་རྒྱུ་འབའ་ཞིག་ཏུ་སོང་བས།
ད་ནི་དམུས་ཤེས་པར་བྱ་སྟེ། འདས་པའི་རྗེས་མི་བཅད། མ་འོངས་པའི་སྔོན་
མི་བསུ། ད་ལྟའི་རིག་པ་ས་མ་ལ་དངས་སིང་ངེ་བཞག་སྟེ། དོན་ལ་ཀུན་གཞི་
མ་གཡོས་པའི་ཀློང་དུ་རིག་པ་མ་བཅོས་པར་འཇོག་སྟེ། དེ་ལ་འདོད། འདོད་
དང་རེ་རེ་དང་དོག་དོག་དང༌། དུང་དུང་དང་བསམ་བསམ་དང་། སྤྱོད་
སྤྱོད་ཀྱི་བསམ་དྲན་ གཅིག་ ཀྱང་མེད་པར་སྐྱེ་མེད་ཀྱི་སྟེང་དུ་ཁྲོལ་ གྱིས་སྐྱུར།
མཉམ་ཉིད་ཀྱི་ངང་དུ་ལྷན་གྱིས་བཞག་སྟེ་སྒོ་ལྔ་རང་ཡན། རིག་པ་བརྟེན་མེད།
འཛིན་པ་རང་གྲོལ། འགྱུར་བ་རང་སངས་མ་བཅོས་རང་ལུགས་ལ་འཇོག་པ་
སྟེ། དགོངས་མཛོད་ཆེན་པོའི་ཞལ་ནས། མཚན་མེད་ཀྱི་སྟེང་དུ་མཉམ་པར་
བཞག འབོལ་ ལེ་ བཞག ལྷོད་དེ་བཞག ཤིགས་ སེ་ བཞག་ ཅེས་ དང༌།
འབུམ་ལས་ཀྱང་མ་བཅོས་པའི་ཐིག་ལེ་གཅིག་ལ་བཞག་པར་བྱའོ། བཞག་
ནས་ཀྱང་བཀའ་རྟགས་ཀྱི་ཕྱག་རྒྱ་དང་བཅས་ཏེ་ཨེ་མ་ཧོ། ཞེས་དང་། རྩ་
རྒྱུད་ལས་བསྒོམ་པས་དབྱིངས་ཉིད་མི་རྟོགས་ཀྱིས། གསལ་ལ་དམིགས་མེད་
88



ངང་ལ་ཞོག ཅེས་དང༌། ཀུན་བཟང་ཞལ་གདམས་ལས། སོ་མར་ཞོག རེ་
དོགས་ཆོད། རྩོལ་བ་ཁྲོལ། གཅིག་ཏུ་བསྡུས། དབྱིངས་སུ་དྲིལ། ངང་ལ་
ཞོག་ཅེས་དང་། ཞལ་ཆེམས་ལས་དེར་གསལ་གྱི་དགོངས་པ་ལ་དེར་འཛིན་གྱི་
ཤེས་པ་མེད་པར་ཞོག་ཅེས་པ་དང༌། མདོ་ལས། མི་ཡེངས་དོན་ལ་མི་རྟོག་ན།
སྒོམ་པ་གཞི་གནས་དེ་ཉིད་ཡིན། མི་རྟོག་ཡོངས་ཁྱབ་གསལ་དྭངས་ན། སྒོམ་
པའི་གཞི་གནས་དེ་ཉིད་ཡིན། མི་ཆགས་རྟུལ་ཤུགས་མཁར་ལྡན་ན། བསྒོམ་
པའི་འབྲས་བུ་དེ་ཉིད་ཡིན། ཞེས་སོགས། གཞན་ཡང་ངེས་ཤེས་སྐྱེ་བའི་ལུང་
ཅི་རིགས་སུ་དྲངས་ཏེ་བཤད་ལ། དོན་དུ་རིག་པ་ཅི་ལ་ཡང་མི་བརྟེན་པར་རྟེན་
མེད་ཅེར་རེ་བཞག གཟུང་འཛིན་གྱིས་མ་གཡོགས་པར་གཅེར་བུར་རྗེན་ནེ་
བཞག རྣམ་རྟོག་གིས་མ་བསླད་པའི་རྐྱང་པར་ལྷང་ངེ་བཞག ང་བདག་
གིས་མ་བཅིངས་པ་རང་ལུགས་སུ་ལྷོད་དེ་བཞག སྙམ་བྱེད་ཀྱིས་མ་རྟོག་པར་
རྣལ་མར་ལྷང་ངེ་བཞག རབ་རིབ་ཀྱིས་མ་སྒྲིབས་པར་འོད་གསལ་དུ་ལམ་མེ་
བཞག གྲངས་དང་ཐུན་དུ་བཅད་དེ་སྒོམ་དུ་གཞུག་གོ བཞི་པ་ལ་ཐུན་ཚད་
ཆེ་ན་བྱིང་རྒོད་ལྡིང་པོར་འགྲོ། ཆུང་ན་གནས་ཆ་མེད་ཅིང་རང་སོ་མི་ཟིན་པས།
དང་པོ་ས་ལེ་འོད་བརྒྱ་རེ་ཙམ་ལ་ཐུན་སྐོར་རེ་བྱ་ཞིང༌། ཕྱི་ཐུན་ན་ཞག་རེ་ལ་
ཐུན་བུན་ཐང་གིས་བསྲིང་སྟེ་ཇེ་རིང་ལ་བཏང་། ཇི་ཞིག་ནས་ཞག་རེ་ལ་ཐུན་
སྐོར་གསུམ་བཞིས་སྐྱོལ་བ་འབྱུང་གསུངས་ཏེ། ངང་ལ་ངང་གིས་ སྒོམས་པ་
གལ་ཆེའོ། ནེ་གུའི་ཞལ་ནས་ངན་གྱིས་མི་བྱ་བཟང་གྱེས་བྱ་ཞེས་པས་འཕྲོ་
བཟང་དུས་སུ་བཅད་ལ་ངལ་གསོ། དང་པོ་ཐུན་བར་ཡངས་པ་ཙམ་བྱ། དེ་
ནས་ཐུན་སྲིང་ལས་ཐུན་བར་ཇེ་ཐུང་དུ་སྡུད། ཐུན་བར་དུས་སུ་ཡང་མོས་གུས་



སྙིང་རྗེ་མི་རྟག་པ་བསྒོམ་པ་རྣམས་གནད་དུ་བསྣུན། རྟོགས་པ་སྲིའུ་གསོ་བ་
དང་འདྲ་བས་ཉམས་གྲིབ་སྡིགས་ནལ་ལ་སོགས་ལ་འཛེམས། སྤྱོད་ལམ་མགོ་
ཆག་གི་ནད་པ་དང་འདྲ་བས། མཆོང་རྒྱུག་ཁུར་འགྲོས་ངལ་དུབ་ལ་སོགས་
དྲག་ཤུལ་གྱི་ལས་མི་བྱ། སྨྲ་ བརྗོད་ ལུགས་ པ་ དང་འདྲ་བས། ཀུ་ཅོ་ལོང་
གཏམ་བཟླས་བརྗོད་གླེང་ལངས་ཚིག་གཅིག་ཙམ་ཡང་མ་བརྗོད་ཅིང༌། སྨྲ་
བཅད། བསམ་དྲན་རོ་དང་འདྲ་བས། མི་མནོ་མི་བསམ་མི་རྟོག་མི་དཔྱད།
འགལ་རྐྱེན་སྤང་ཞིང་མཐུན་རྐྱེན་བསྟེན་ཏེ། མེ་དང་ཉི་མ་ལ་མི་བསྡད། རླུང་
དང་སེར་བུ་ལ་མི་ཕྱར། ཆང་དང་སྔོ་རྔད་ལ་སོགས་འབྱུང་བ་འཁྲུག་ཅིང་བྱིང་
འཐིབས་སྐྱེ་བས་ཟས་སྤངས། ཡེ་ཤེས་ཀྱི་འགྲིབ་པ་གུང་གཉིས་ཀྱི་དུས་སུ་ཅུང་
ཙམ་གློད་ལ་ངལ་གསོ། ཟས་གོས་ཆ་སྙམ། མཚམས་དམ་དུ་བསྡམ། འཕེལ་
བ་ལ་དགའ་བྲོད་མི་བསྐྱེད། འགྲིབ་པ་ལ་ཞུམ་སྡུད་མི་བྱེད། དོན་དུ་ཧྲིལ་
གྱིས་དྲིལ་ནས་ལས་དང་པོ་བརྩོན་འགྲུས་ཁོ་ན་གཙོ་ཆེ་བས། སྐད་གཅིག་ཀྱང་
གཡེངས་བ་ལ་མ་བཞུགས་པ་གལ་ཆེ། ཞུགས་ནས་རང་གི་མངན་འཚང་བ་སྤུ་
ཟེང་ངེ་བ་སྐྱི་ ཤ་བུན་ནེ་བསྒྲུང་སྟེ། ཉི་མའི་གུང་དང་ནམ་གྱི་གུང༌། བྱིང་
འཐིབས་དུས་སུ་བསྒོམ་རྒྱུ་མིན། སྲོད་དང་ཐོ་རངས་སྔ་དྲོ་དང་། ཕྱི་དྲོའི་
དུས་སུ་ཉམས་སུ་བླངས། རླན་ཅན་ཡུལ་དུ་དབང་པོ་གསེང་། ཞེས་བླ་ཆེན་
དང༌། ལས་དང་པོ་བའི་ཉམས་ལེན་ལ་དྲོད་《 བྲོད་》ཐེབས་བརྒྱ་དང་། ངུ་
ཐེབས་བརྒྱ་འབྱུང་ཞེས་རི་ཁྲོད་པས་གསུངས་སོ། དེ་ལྟར་སྒོམ་པས། དང་
པོར་བློས་བྱས་ཀྱི་ཞི་གནས་སྐྱེ། བར་དུ་རང་བཞིན་གྱི་ཞི་གནས་འཆར། ཐ་
མ་མཐར་ཐུག་གིས་《གི་》ཞི་གནས་ལ་བརྟན་པ་ཐོབ་པ་འབྱུང༌། དེ་ནས་
90



གདམས་པའི་འདི་ནི་དགེ་སྦྱོར་གྱི་འགྲམ་གཞི་ཡིན་པས་བརྟན་པ་ཐོབ་པར་བྱ།
ཁྱད་པར་དུ་དགེ་སྦྱོར་འབོགས་པའི་དུས་སུ། བཅོ་ལྔ་ཉི་ཤུ་ཟླ་བ་ལ་སོགས་སུ་
སྦྱང་དུ་གཞུག་གོ། མཚན་ མེད་ ལ་ མཉམ་ པར་ བཞག་ པའི་ ཐུན་ མཚམས།
བཀའ་དྲིན་ལས་ཐོབ་པ་རྒྱས་པར་སྤྲོས་པ་སྟེ་དྲུག་པའོ། ། བླ་མ་དམ་པ་རྣམས་
ལ་ཕྱག་འཚལ་ལོ། གཉིས་པ་མཉམ་བཞག་བོགས་འདོན་དུ་ཉམས་སུ་བླངས་
པ་ལ་གསུམ་སྟེ། ལྟ་སྟངས་དམིགས་པའི་གནད་དང་། འཆར་ཚུལ་དགེ་སྦྱོར་
གྱི་གནད་དང༌། ངོ་སྤྲོད་ཐབས་ལམ་གྱི་གནད་དོ། དང་པོ་ལ་འབུམ་ལས།
རྒྱལ་མཚན་མཐོན་པོའི་ཏིང་ངེ་འཛིན་གྱིས་བཟུང་ནས། ཐར་པ་ཆེན་པོ་ཐོབ་
པར་འགྱུར་ཅེས་དང་། བླ་ཆེན་གྱི་ཞལ་ནས། བྱ་ལ་གཤོག་པ་མེད་ན་འཕུར་
བའི་ཐབས་མེད། རྩལ་སྦྱོངས། ངར་སློངས། ཧུར་ཐོན། མདངས་ལ་ལྟོས་
ཅེས་གསུངས་པ་དང༌། རི་ཁྲོད་པའི་ཞལ་ནས་ཀྱང་། སེངས་ཏོར་《ངེར་》
གསེངས་ལ་ལྷུག་དེར་《གེར་》ཞོག དགེ་སྦྱོར་གྱི་གནད་གཅིག་དེ་ན་གདའ་
ཞེས་གསུངས་པས། དེ་ལ་ལུས་གནད་གོང་ལྟར་བཅས་པའི་ངང་ནས། འོད་
ཟེར་དཔག་མེད་ཀྱི་གསུང་ལྟར། མིག་མ་བཙུམས་པའི་རྣལ་འབྱོར་དེ། རྣལ་
འབྱོར་ཀུན་ལས་ཁྱད་《པར་》དུ་འཕགས། སེང་གེ་ལྟ་སྟངས་ཞེས་སུ་སྤྱོད་ཅེས་
པས། རིག་པ་མིག་དང་བསྟུན་ཏེ། བར་སྣང་སྟོང་པ་ལ་ཧུར་གྱིས་གཏད་དེ།
དབང་པོ་ལ་ཧྲིག་འདོན་རིག་པ་ལ་ངར་བསྐྱེད། སྒྱུ་ལུས་ལ་མདངས་ཕྱུང་སྟེ།
ཤེས་པ་ས་ལེ་ཧྲིག་གེ་བ། རྣམ་རྟོག་ཡ་ལེ་ཕྱོད་དེ་བ། སྣང་བ་བུན་ནེ་ལོང་ངེ་བ།
ཕྱིའི་ཡུལ་ལ་མ་ཞེན། ནང་གི་སེམས་ལ་མི་དཔྱོད། གསལ་རིག་ངར་དང་ཆས་
པ། གཏིང་གསལ་བཀྲག་དང་ཆས་པ། རྩ་བྲལ་དུ་ལྷག་གེ། རང་གསལ་དུ་
_91



ཡེར་རེ། རྟོག་མེད་དུ་རྗེན་ནེ། འཛིན་མེད་དུ་ཧྲིག་གེ རྐང་ཐལ་དུ་སང་ངེ་།
རང་ཤར་དུ་ཁྲོལ་ལེ། དེའི་ངང་ལ་རྒྱུན་ཆགས་སུ་གནས་པར་བྱ། ཐུན་ཚད་
ཀྱང་ཇེ་རིང་ལ་སྲིང་སྟེ་གོང་ལྟར་སྒོམ་ཞིང་། ཁ་ཟས་སྤྱོད་ལམ་ལུས་ངག་ཡིད་
གསུམ་གྱི་སྤྱོད་ཚུལ་འགལ་རྐྱེན་སྤང་བ། མཐུན་རྐྱེན་བསྟེན་པ། ཐམས་ཅད་
གོང་ལྟར་བྱ་ཞིང་རྒྱུན་དུ་གཡེལ་བ་མེད་པར་ཉམས་སུ་བླང་ངོ་། གཉིས་པ་ལ།
དེ་ལྟར་བསྐྱངས་པས་ཇི་ཞིག་ལ་ཕྱི་ནང་གི་འཆར་ཚུལ་ཐམས་ཅད་རང་བཞིན་
གྱི་ཐད་ཀར་རྦད་རྦད་ཆོད་ཅིང་ཅི་བྱས་ཀྱང་རིག་པ་རྩོལ་བྲལ་ལྷུགས་ལས་མི་
འདའ་བ་དང་། ཤེས་པ་ལ་བྱ་རྒོད་པོ་ནམ་འཕངས་གཅོད་པ་ལྟ་བུའི་དཔའ་
འབྱུང༌། འཐས་པ་ལྟེངས་པ་ < ལྡིང་བ་>བྱིང་བ། རྨུག་པ་ལ་སོགས་པའི་
སྐྱོན་ཐམས་ཅད་རང་གྲོལ་དུ་འགྲོ། དགེ་སྦྱོར་བ་ལ་བོག་གཅིག་ཆར་དུ་སྐྱེ།
རིག་པའི་རྒྱ་ཕྱོགས་མེད་ནས་འདྲལ། རྟོགས་པའི་ཡེ་ཤེས་རང་བཞིན་གྱིས་
འབར། ཏོལ་སྐྱེས་ཀྱི་དྲན་པས་འཁུབ་མི་ནུས། ཕྱི་ནང་གི་བར་ཆོད་རང་ཞིར་
འགྲོ་བ་ལ་སོགས་པའི་ཕན་ཡོན་ཉམས་སུ་བླངས་བ་དང་། གསལ་བ་འབྱུང་
བས། གོང་གི་ཞི་གནས་ཀྱི་གཞི་ལེགས་པར་ཐིངས། དགེ་སྦྱོར་གྱི་འགྲམ་
ཚུགས་པ་དང་། བོགས་འདོན་པ་ལ་གདམས་པ་འདི་ཤིན་ཏུ་གཅེས་པ་ཡིན་ནོ།
གསུམ་པ་སྤྲིན་དང་ལྷགས་རླུང་མེད་པའི་ནམ་མཁའ་དྭངས་པ་ལ། གོང་གི་ལྟ་
སྟངས་ལུས་གནད་འཆར་བཅུག་སྟེ། རིག་པ་བར་སྣང་ལ་གཏད་དེ། ནམ་
མཁའ་དང་རིག་པ་ཁྲུག་གིས་འདྲེས། ཀད་ཀྱིས་འཕྲོད། དབྱེ་ཡིས་མི་ཕྱེད་
པར་གྱུར་པའི་དུས་སུ། དཔེ་དོན་རྟགས་གསུམ་གྱི་སྒོ་ནས་ངོ་སྤྲད་དེ། གབ་
པ་ལས་དཔེ་དོན་རྟགས་དང་གསུམ་དུ་མཉམ་པ་འདི། སྐལ་ལྡན་སེམས་ལ་
92



གཉིས་མེད་ དོན་ དུ་ སྒོམས་ གསུངས་ པས། དེའི་ དུས་ ན་ ཕྱི་ནམ་ མཁའ་ལ་
དངོས་པོ་ དབྱིབས་ ཁ་ དོག་ མཐའ་དབུས་ ཕྱོགས་ མཚམས་ མཚན་ ཉིད་ ངོས་
བཟུང་གང་དུ་ཡང་མ་གྲུབ་པས་རྩ་བྲལ་དུ་སང་ངེ་། སྟོང་ཉིད་དུ་ཁྲོལ་ལེ་བ་
འདི་དཔེ་ཡིན། ནང་དུ་བདག་གི་སེམས་ཟེར་བའི་རིག་རིག་པོ་ སལ་ སལ་པོ་
འདི་ཡང་ཕྱི་ནང་དབྱེར་མེད་པར་གཅེར་གྱིས་མཐོང་། སལ་གྱིས་རྟོགས་པ་དེ་
རྟགས་ཡིན། དེ་གཉིས་མཉམ་ཁ་དེ་བཅད། ནམ་མཁའ་ཅི་བཞིན་སེམས་
ཉིད། སེམས་ཉིད་ཅི་བཞིན་ནམ་མཁའ་ཁྱུག་གི་འདྲེས། དབྱེ་ཡིས་མི་ཕྱེད་པ་
གཉིས་མེད་མཉམ་པ་ཆེན་པོའི་ངང་ལས་རྒྱུན་ཆགས་སུ་ཀད་དེ་བ་དེ་ལ། བོན་
སྐུ་བྱ་སྟེ། དེ་ཡིས་མཚོན་ནས་ཡུལ་ཤེས་ཐམས་ཅད་ལ་སྦྱར་དུ་རུང་སྟེ། ལུང་
དྲུག་ལས། སྣང་བ་སྣ་ཚོགས་འདི་ནི་ཀུན་ཏུ་བཟང་མོ་ལ། མཛད་སྤྱོད་ཐམས་
ཅད་ཐབས་ཏེ་ཡབ། དེ་ལས་མ་གཡོས་པ་དེ་གཤེན་ལྷ་ཨང་གསུངས་པ་དག་
དང་གནད་གཅིག་ཏུ་གོ་སྟེ། འགྲེལ་བ་ལས། དཔེ་དོན་རྟགས་དང་གསུམ་དུ་
ཕྱེ་བ་ཡང་། འཁོར་བའི་སེམས་ཅན་བཀྲི་དྲང་ཙམ་དུ་ཟད་གསུངས་སོ། དེ་
ནས་གདམས་ པ་ འདིའང་། དགེ་སྦྱོར་ སྟོན་ པའི་ དུས་ སུ་ དགུའམ། བཅུ་
གཅིག་བཅོ་ལྔ་ལ་སོགས་སུ་བསྐྱང་དུ་གཞུག་ཅིང་། ཞི་གནས་ལྷག་མཐོང་ཟུང༌
འབྲེལ་དུ་བསྐྱེད་ཅིང༌། བོགས་འདོན་པའི་ཐུན་མཚམས། འགྲོ་མགོན་བླ་
མའི་གསུངས་བཞིན་སྤྲོས་པ་སྟེ་བདུན་པའོ། ། བླ་མ་དམ་པ་རྣམས་ལ་ཕྱག་
འཚལ་ལོ། གསུམ་པ་གནས་ལུགས་ཀྱི་དོན་ལ་ངོ་སྤྲད་པ་ལ་གསུམ་སྟེ། དང་
པོ་རང་འབྱུང་གི་ཡེ་ཤེས་ངོས་བཟུང་། བར་དུ་བློས་བྱས་ཀྱི་དྲི་མ་དང་བྲལ།
མཐར་དྲི་མེད་ཀྱི་ཡེ་ཤེས་ལམ་དུ་བསླང་པའོ། དང་པོ་ལ་གཉིས་སྟེ། སྒོམ་
93



ཚུལ་གྱི་གདམས་པ་དངོས་དང༌། དེ་ལ་ངོ་སྤྲད་པའོ། དང་པོ་ལ་ལྡེ་མིག་ལས།
གནས་པ་ བདེ་ བ་ དབུས་ མཐིང་ རྩ་ ལ་ བཟུང་ ཞེས་ དང༌ དྲང་ དོན་ ལས།
གསང་བ་རྩ་དང་རླུང་དང་ཐིག་ལེ་ལ། རིག་པ་སེམས་ཀྱི་འགྲོ་ལྡོག་སྒོམ་པ་
སྐྱབས་ཀྱི་རབ་ཅེས་དང༌། བླ་ཆེན་གྱི་ཞལ་ནས། རང་ལུས་ཤེལ་གྱི་སྦུ་གུ་ལ།
རྩ་གསུམ་འཁོར་ལོ་རྩ་འདབ་རྒྱས། གཞལ་ཡས་འོད་ཀྱི་ཁང་བུ་ལ། ནང་རླུང་
ཕྱི་རུ་མདའ་ལྟར་འཕངས། ཕྱི་རླུང་ནང་དུ་གཞུ་ལྟར་དགུག བར་རླུང་
གནས་སུ་ ཞོ་ལྟར་བསྐྲུགས། དེ་ཡིས་ སྒོམ་ པའི་ ཚུལ་ གསུམ་རྫོགས། ཞེས་
གསུངས་པས། དེ་ལ་ལུས་གནད་ནི་གོང་ལྟར་ཆ་ལུགས་ལྔ་ལྡན་དུ་བཅའ་ལ་
ཁྲིམས་ཀྱིས་ བསྒྲིམ་ སྟེ། གནད་དུ་འགྲོ་བར་བྱེད། ཡང་ན་ཚངས་ སྟང་གི་
གནད་བདུན་བཅའ་ཡང་གསུངས། དམིགས་པའི་སྒོམ་ལུགས་ནི། ཁོག་པའི་
ནང་ནས་ཡར་རྩ་གསུམ་སྤྱི་བོར་སྙུགས་སྦུབས་བཅད་པ་འདྲ་བ་ལ། གསང་
གནས་སུ་གཡས་གཡོན་གཉིས་ཡི་གེ་ཆའི་ཞབས་བཞིན་དབུ་མ་ལ་ཡར་ཟུགས་པ།
སྦོམ་ཕྲ་ གཡས་ གཡོན་ མདའ་ སྐུག་འབྲིང་པོ་ཙམ་ལ། དབུ་མ་དེ་བས་ཅུང་
རགས་པ་ཙམ་དུ་བསྐྱེད། ཁ་དོག་ནི་གཡས་དཀར་གཡོན་དམར་དབུས་མཐིང་
ཁའོ། སྤྱི་གཙུག་གི་གཡས་གཡོན་གྱི་ཐད་ཀྱི་བར་སྣང་ལ་ཨ་མ་གཉིས་བསམ།
འོད་དུ་ཞུ་ནས་ཡབ་མཁའ་ལ་ རིག་པའི་ རྒྱལ་ པོ་དང་། ཡུམ་སྐོས་ཀྱི་ཉི་མ་
གཞའ་ཙམ་གཉིས་བསྐྱེད། དེ་གཉིས་ཞུ་སྟེ་དཀར་དམར་གྱི་ཐིག་ལེ་སྲན་འབྲུ་
བཙོས་པ་ཙམ་དུ་གྱུར་ཏེ། རྩ་གཡས་གཡོན་གྱི་ཁ་ལ་ཆགས་པར་བསམ་ལ།
རླུང་ལེན་གསུམ་ཕྱིར་སྤུར་བས་བག་སྒྲིབ་དང་བཅས་པ་ཐོན་པར་བསམ། དེ་
ནས་རང་བབས་སུ་རྔུབ་སྟེ། འོག་རླུང་འཐེན། སྟེང་རླུང་མནན་ལ། རྩ་
94



གཡས་གཡོན་ གྱི་ ཐིག་ལེ་ཞུགས་དབུ་མའི་ནང་དུ་ཆུད་དེ། སྟེང་འོག་གམ་
གཅིག་ཏུ་བསྒྲིལ་ལ། སྤྱི་གཙུག་ཏུ་སླེབས་པ་དང་། རྩ་གཡས་གཡོན་ཁ་ལ་
ཆགས་པར་བསམ་ལ། རླུང་མ་ཐུབ་ན་དལ་གྱིས་བཏང་། དེ་ནས་ཡང་ཆུབ་
ལ་གོང་ལྟར་སྦྱང་། དེ་ལྟར་སྐོར་ལྡོག་ལན་གསུམ་ལྔ་བདུན་ནམ། བར་དུ་
དགུ་བཅུ་གཅིག་བཅོ་ལྔ། ཐ་མ་བཅུ་བདུན་བཅུ་དགུ་རྩ་གཅིག་ལ་སོགས་སུ་
རྒྱུག་སྦྱང་བྱ་སྟེ། ལི་སེག་ནི་ཟླ་རིའི་ཚུལ་དུ་ཐུན་ནི་དུས་ཀྱིས་གོམས་པ་གཅེས་
པ་ཡིན་ གསུངས་ པས། ཡང་ བར་ མ་ སྟོང་ བར་ སྐོར་ ཟློག་བྱ། རླུང་ ཐུན་
བཅུའམ། བཅོ་ལྔ་ཉི་ཤུ་ཙམ་སོང་བ་དང༌། ཡང་སྦྱར་དུས་ཀྱི་ཐུགས་ཁའི་
ཐད་ཙམ་དུ་སླེབས་པ་དང་། གར་སོང་ཆ་མེད་པར་བསམ་ལ། ཧའམ་ཕཊ་
ཀྱིས་སྒྲ་མཚམས་ཕྱེད་ངེས་བཏབ་སྟེ། གནས་ལུགས་ཀྱི་ཐོག་ཏུ་ལྷོད་ཀྱིས་ཀློད་
ལ་ལྟ་ སྟངས་བཅས་སྟེ། དགེ་སྦྱོར་གྱི་སྟེང་དུ་ཇི་ལྟར་གནས་པ་ཞིག་བཞག
དགེ་སྦྱོར་ཐུན་སྐོར་ལྔའམ་བཅུ་ཙམ་ཞིག་བསྒོམ། ཡང་སྔར་བཞིན་རྩ་རླུང་གི་
དམིགས་པ་གནད་དུ་བསྣུན་ཏེ། སྲོད་ཐོ་རངས་སྔ་དགོང་དུས་ སུ་ རབ་ ཏུ་
གཅུན་པ་གལ་ཆེའོ། དེ་ཡང་ལས་དང་པོའི་དུས་སུ་འཇམ་རླུང་ལ་སྦྱང་ཞིང་
ཅུང་ཟད་འབྱོང་པ་དང་། རྩིབ་རླུང་བོག་ཆེ་བས་དེ་ལ་གཙོ་བོར་བྱ། རླུང་
ཡང་རྟ་མ་ཤོར་བ་ལས་འགྱུར་དུ་བཟུང་། རྒྱུན་པར་རྟེན་ན། མ་ནིང་གིས་
རླུང་ལ་དྲིལ་ཞིང་། སྤུར་པ་འཇུག་པ་མནན་པ་བཏང་བ་ཐམས་ཅད་ཀྱི་གནད་
གོ་བར་བྱ་ལ། ཞི་དལ་གྱིས་བསླབ་ཅིང་གགས་སུ་མ་སོང་བར་གལ་ཆེ། གལ་
ཏེ་སོང་ཡང་བཅོས་ཤེས་པ་གལ་ཆེ་སྟེ། སྤྱིར་གྱི་གདམས་པ་འདི་བོག་དང་
གེགས་གཉིས་ཀ་ཆེ་བར་ཤེས་པར་བྱའོ། གཉིས་པ་ལ་གོང་གི་ཐབས་ལམ་གྱི་
_95



དམིགས་པ་སྐོར་གཅིག་སྒོམ་དུ་བཅུག་པའི་རྗེས་སུ་གནས་ལུགས་ཀྱི་ངང་ལ་སློབ་
པས། དེའི་དུས་སུ་ཐབས་ལམ་ཟབ་མོ་དེ་ཡིས་ཤེས་པའི་དྭངས་སྙིགས་ཕྱེད་
ནས། དེའི་སྐབས་དར་ཙམ་གཅིག་ལ། སྙན་རྒྱུད་ལས། སྙིགས་མ་ཀློང་དུ་
ཐེམ་ནས་ དྭངས་ མ་འོད་དུ་གསལ། བློ་ཡི་གཡང་ལུགས་བུད་ནས་ རིག་ པ་
གཅེར་བུར་འཆར། རྟོག་པའི་སྤྲིན་ཚོགས་སངས་ནས་ཡེ་ཤེས་སྒྲིབ་གཡོགས་
མེད་ཅེས་གསུང་བ་ལྟར། ཀུན་གྱི་རྒྱུད་ལ་རང་ཆས་གནས་པའི་ཉམས། རང་
འབྱུང་གི་ཡེ་ཤེས་ སྤྲིན་བར་ཉི་མ་ ཙམ་ཞིག སྒྲིབ་མེད་ཟང་ཐལ་དུ་ལྷག་གེ་
འཆར་ཏེ། དེའི་ཚུལ་ནི་སྔར་ཞེན་གྱི་བག་ཆགས་མ་དྲན་པ། ཕྱིས་འོངས་ཀྱི་
སྔོན་མི་བསུ་བ། གློ་བུར་གྱི་དྲན་རྟོགས་མ་གཡོས་པ། བྱིང་རྨུག་གི་དབང་དུ་
མ་སོང་བ། རིག་པ་ཡུལ་དུ་མི་བྱེད་པ། ཚོགས་དྲུག་སྒོ་ལྔའི་རྗེས་སུ་མི་འབྲེང་
བ། ཏིང་ངེ་འཛིན་གྱི་རོ་ལ་མི་ཆགས་པ། ད་ལྟའི་ཤེས་པ་རང་གསལ་འཛིན་
མེད་ས་ལེ་བ། སྤྲོས་དགའ་དང་ཆས་པས་ དྭངས་སེང་ངེ་བ། དིག་མས་བུ་
རམ་ཟོས་པའམ། ན་ཆུང་མས་བདེ་བ་མྱོང་བ་ལྟ་བུ་ཞིག་འཆར་བ་དེ་ལ།
ལྷན་གཅིག་སྐྱེས་པའི་ཡེ་ཤེས་ཞེས་ཀྱང་བྱ། ཐེག་པ་ཆེན་པོ་དོན་གྱི་གནས་
ལུགས་ཀྱང་ཟེར། དུས་གསུམ་སངས་རྒྱས་ཀྱི་དགོངས་པ་ཡང་ཟེར། སེམས་
རང་འབྱུང་གི་གཤེན་ལྷ་དཀར་པོ་ཡང་ཟེར་བས་བླ་མས་བསྟན་བསྟན་བཤད་
བཤད་པ་རང་གིས་བསྒོམས་བསྒོམས་སྦྱངས་སྦྱངས་པས། འཆར་ལའང་རེ་རེ་
བ། མ་ཤར་གྱིས་ཀྱང་དོགས་དོགས་པའི་སྒྲའོ་ཆེ། གཡེར་པོ་ཆེ་དེ་དེ་ཁོ་ན་
ཡིན་ནོ། ལོགས་ན་མེད་དོ་རྒྱུད་ལ་ཁོལ་ཅིག ཉམས་སུ་ལོངས་ཤིག དམར་
ཐག་ཆོད་ཅིག དེ་ལྟར་དུ་ཡང་ལུང་དྲུག་ལས། དེ་ཡིན་དེ་ལ་ཆོར་ཏེ་ལྟོས།
96



བལྟས་པས་མཐོང་བ་ཅི་ཡང་མེད། དེ་ཡིས་དེ་ཉིད་མཐོང་བ་ཡིན་ཅེས་དང་།
ལི་ཤུའི་གསུངས་ལས། འདི་ཀ་རང་ཀ་ཡིན་པ་ལ། མི་ཤེས་བྱ་བ་ཅི་ལ་ཟེར།
ཅེས་དང་། འབུམ་ལས་རང་རིག་པའི་ཡེ་ཤེས་དེ་ནི་ཕྱི་ནས་ཀྱང་མི་འཆར།
ནང་ནས་ཀྱང་མི་འཆར། རང་ལ་རང་འཆར་གསུངས་པ་རྣམས་ཀྱང༌། དེ་
ལྟར་རོ་ཞེས་སོགས་རྒྱས་པར་ངོ་སྤྲད་དོ། དེ་ནས་ཐབས་ལམ་གྱིས་བོག་འདོན་
འདི་ནི་ཤེས་པའི་དྭངས་སྙིགས་འབྱེད། རང་འབྱུང་གི་ཡེ་ཤེས་མངོན་དུ་སྟོན།
རིག་སྟོང་མ་བུ་འཕྲོད། ཉམས་རྟོགས་ཀྱི་བོག་གཅིག་ཆར་དུ་སྐྱེ་བས་ཤིན་ཏུ་
གལ་ཆེ་སྟེ། སད་ནེ་གའུ་ལ་ལོ་ཟླར་འབྱམས་ཐུབ་པའི་ཞི་གནས་སྐྱེས་ནས།
སློབ་དཔོན་ནེ་གུ་ལ་ཞུས་པས། ཁྱོད་ཀྱི་དེ་ཞི་གནས་ལྡེངས་པོ་བྱ་བ་ཡིན། དེ་
ལ་མཆོག་ ཏུ་མ་འཛིན་པར་ངའི་ ཨ་ བ་སྲོག་རྩོལ་ གྱི་གདམས་པ་ སྒོམས་དང་།
ཕྱིས་དགེ་སྦྱོར་ཞིག་ཡོང་བར་འདུག་གསུངས་པ་བཞིན་བསྒོམས་པས། སྔར་གྱི་
ཉམས་རྣམས་སྦྲུལ་ལྤགས་བཞིན་བརྗེས་ནས་ཉམས་རྟོགས་བཟང་པོ་ཤར་བའི་
ལོ་རྒྱུས་གསུངས། ལར་ཡང་ཐབས་ཟབ་དགུ། གཅེས་དགུ་མང་པོ་བས། རྩ་
རླུང་གི་དམིགས་པ་སྐོར་རེ་བོག་ཆེ་བ་མྱུར་བར་ཉམས་སུ་མྱངས་པས། བུ་ཀུན་
རྒྱུན་དུ་འདི་རྟེན་པ་གལ་ཆེ་བ་ཡིན། བྱེ་བྲག་འདི་སྐྱོང་བའི་དུས་སུ་བཅུ་བཅོ་
ལྔ་ལ་ སོགས་ སུ་ སྒོམ་དུ་ གཞུག རང་ འབྱུང་ ཡེ་ ཤེས་ངོས་ འཛིན་ གྱི་ ཐུན་
མཚམས་མཚན་ལྡན་གྱི་ཕྱག་ལེན་བཀོད་པ་སྟེ་བརྒྱད་པའོ། ། བླ་མ་དམ་པ་
རྣམས་ལ་ཕྱག་འཚལ་ལོ། གཉིས་པ་བར་དུ་བློས་བྱས་ཀྱི་དྲི་མ་དང་བྲལ་བའི་
ཐབས་ལ་བསླབ་པ་ལ། འཇོགས་ཤིག་སྐྱོང་གསུམ་གནད་དུ་བསྣུན་པ་གལ་ཆེ་
སྟེ། དང་པོ་འཇོག་ཐབས་ལ། གཤེན་རབ་འདའ་དགའ་འཆི་ དྲོད་ལས།
97



དེར་གསལ་གྱི་དགོངས་པ་ལ་དེར་འཛིན་གྱི་ཤེས་པ་མེད་པར་བཞག སྒོ་ལྔ་
རང་ཡན་དུ་བཞག རིག་པ་ཁྱབ་བདལ་དུ་བཞག ལུས་སེམས་བཅོས་མེད་
དུ་བཞག ཅེས་དང་
། གབ་པ་ལས། སེམས་ཀྱི་ལམ་ནི་བཅོས་སུ་མེད་པ་
བདེ་ཞེས་དང་། བླ་ཆེན་གྱི་གསུང་ལས། གང་སྣང་རང་ཤར་གྱི་སྤྱོད་ཡུལ།
ཐུག་ཕྲད་རང་སོར་བཞག འཛིན་ཆགས་ཞེན་མེད་ཀྱི་ཤེས་པ་རྒྱ་ཡན་ལྷུག་
པར་བཞག གཟུང་འཛིན་དབྱེར་མེད་ཀྱི་ཤེས་པ་སྒོམ་མེད་ཡེངས་མེད་དུ་
བཞག་ཅེས་དང་། རི་ཁྲོད་པ་ཡབ་སྲས་ཀྱི་ཞལ་ནས་ཀྱང་། མ་བཅོས་པའི་
ངང་ལ་ རང་ལུགས་ སུ་ ལྷག་ གེ་ བཞག ལྷོད་དེ་བཞག འབོལ་ལེ་ བཞག
ཤིགས་སེ་བཞག་ཅེས་དང་། དོན་དུ་མ་ཀུན་གཞི་ཡིན་ལུགས་ཀྱི་སྟེང་དུ་བུ་རིག་
པ་ལ་བཅས་བཅོས་སྒྲེ་ལོག་མེད་པ། རྩོལ་བསམ་དྲན་གྱི་ཤེས་པ་མ་གཡོས་པར་
བྱ་སྟེ། རང་ས་རང་ཐོག་ཏུ་ཀད་དེ་འཇོག་པ་ཡིན་ཏེ། བླ་ཆེན་གྱིས་བཙལ་
བས་སྟོར། བལྟས་པས་འགྲིབ། བསྒོམ་པས་སླད། བྱ་བྱེད་མང་ན་འཁོར་
བར་འཁྱམས་ཉེན་འདུག་ གསུངས་ པ་ དང༌། གནད་ ཅིག་ པས། རྒྱུད་ལ་
འབྱོར་བར་བྱ་སྟེ། འཇོག་ཤེས་པ་གལ་ཆེའོ། གཉིས་པ་བར་དུ་བཤིགས་
ཐབས་ལ། བཞག་ཐོག་དེར་མ་ལྡེངས་པ་བྱས་ལ། རྗེས་ཀྱི་ཤེས་པ་ལ་བཟླ་
དགོས་ཏེ། ཤིག་གིས་བཤིག་སྟེ་སྒོམ་ཡོད་ཐམས་ཅད་སྒོམ་མེད་དུ་བཤིག་ཅིང་།
སྒོམ་མཁན་གྱི་དྲན་ཐག་རྦད་དེ་བཅད་ལ་ཡེངས་མེད་དུ་ཉམས་སུ་བླངས་ཏེ།
རྒྱུད་ལས། སྒོམ་པས་དོན་དམ་མི་རྙེད་ཀྱི། རང་འབྱུང་ཡེ་ཤེས་འཆར་དུ་ཆུག
ཤར་བས་དབྱིངས་ཉིད་མི་རྟོགས་ཀྱི། གསལ་ལ་དམིགས་མེད་རང་བཞིན་ཞོག་
ཅེས་དང༌། ནེ་རྒྱུང་གི་གསུང་ལས། བསྒོམས་པས་གཏན་ལ་་མི་ཕེབས་ཀྱི།
98



སངས་གཞིའི་སྟེང་དུ་རང་བཞིན་ཞོག བཞག་པས་ཐ་མལ་གྱི་སར་གོལ་གྱི།
དྲན་གསལ་ གྱི་ ཡེ་ ཤེས་ འཆར་ དུ་ཆུག ཤར་ བས་ སྟོང་ ཉིད་ མི་ འཛིན་ གྱི།
བསྒོམ་མེད་སྟེང་དུ་ཡེངས་མེད་བསྟེན། ད་ལྟའི་ཤེས་པ་བྲེལ་བྲེལ་པོ། ཀློད་
དཀྲོལ་ཤིག་ལ་ཅི་དགར་སྤྱོད། ཅེས་དང་། བླ་ཆེན་གྱི་གསུང་ལས། ཤིང་
ཁུར་དང་འདྲ་སྟེ་ལྷོད་ཀྱིས་ཀློད། ཤིགས་ཀྱིས་ཤིག ཁྲོལ་གྱིས་དཀྲོལ། ཅེས་
གསུངས་པས། བར་དུ་བཤིག་ཤེས་པ་གལ་ཆེ། བླ་མ་ཁ་ཅིག་གི་ཞལ་ནས།
སྒོམ་ཞི་གནས་ཐོག་ལྡེངས་པ་ནི། དོན་གཉེར་ལམ་དུ་གཉིད་ལོག་འདྲ། ཞེས་
གསུངས་པ་དང་། ཏིང་ངེ་འཛིན་རོ་ལ་ཆགས་པ་ནི་ནང་གི་བདུད། ཅེས་
དང༌། གབ་པ་ལས་བསྒོམས་སོ་སྙམ་པའི་བསྒོམ་པ་དེས་ཀྱང༌། ཀུན་གཞི་
བྱང་ཆུབ་སེམས་ལ་འགྲིབ་ཅེས་གསུངས་པ་རྣམས་ཀྱང་དོན་དེ་ལ་མི་དགོངས་
སམ། གསུམ་པ་ཐ་མར་བསྐྱངས་པ་ལ་ཡང་བཤིག་པའི་རྗེས་ལ་ཆེད་དུ་མི་སྒོམ་
པར། ངང་གིས་དྲན་ཐག་མཐུད་ལ་སྒོམ་མེད་ཡེངས་མེད་དུ་བསྐྱང་པར་བྱ་སྟེ།
ཅོག་བཞག་ལས། སྒོམ་དུ་ཅི་ཡང་མེད་པ་ལ། ཡེངས་སུ་མེད་པའི་མན་ངག་
གིས། རིག་པའི་རྒྱུན་ཡང་གསལ་བར་སྟོན། ཅེས་དང༌། དཔོན་གསས་ཐ་མི་
ཐད་གེའི་གསུང་ལས། ཐམས་ཅད་ནས་ཐམས་ཅད་དུ་རྩིས་གདབ་ཀྱི་རྡེའུ་
གཏོར་ལ། དོན་གསལ་བའི་གཏིང་ཆེན་དང་མི་འབྲལ་བར་གཟེར་གདབ་ཅེས་
དང་། བླ་ཆེན་གྱི་གསུང་ལས། ཀློད་དཀྲོལ་བཤིག་གསུམ་གྱི་རྗེས་ལ། སྒོམ་
ཡེངས་མེད་རྟོག་འཛིན་མེད་པར་རྒྱུད་ལ་བརྟེན་ཅེས་པས། ངང་ལ་ངང་གིས་
དྲན་ཐག་མཐུད་དེ། དུས་དང་རྣམ་པ་ཀུན་ཏུ་བསྐྱང་ངོ༌། དེ་ཡང་ལས་དང་
པོ་སྐོར་རེ་ལ་ཚང་བར་བྱེད་པའི་དུས་སུ། ལུས་གནད་ལྟ་སྟངས་མཉམ་བཞག་
99



ལྟར་བཅའ་སྟེ་རིག་པ་མ་བཅོས་གནས་ལུགས་ཀྱི་སྟེང་དུ་འཇོག བར་དུ་
བཤིག་སྟེ་བཟང་བདོ་བ་སྒོམ་མཁན་ལ་ཅེར་གྱིས་བལྟས་ཏེ། སྒོམ་ཡོད་སྒོམ་
མེད་དུ་ཤིགས་ཀྱིས་བཤིག ཐ་མར་བསྐྱང་སྟེ་ཆེད་དུ་མི་སྒོམ། དྲན་པའི་ཐག་
པས་རིག་པ་ཐ་མལ་དུ་མ་ཤོར་བར་བྱ་སྟེ། སྒོམ་མེད་ཡེངས་མེད་འབྲལ་མེད་དུ་
རྒྱུད་ལ་བསྟེན་ཏེ་བསྐྱང་། དེ་ཡང་དང་པོ་བཤིག་པ་ཐུང་ལ་འཇོག་པ་དང་སྐྱོང་
བ་ཡུན་ཆ་མཉམ་ཙམ་བྱ། དེ་ནས་སྐྱོང་ཤེས་ཇེ་རིང་དུ་རྒྱུན་མཐུད་ལ། ཐ་མ་
སྐྱོང་ཤེས་འབའ་ཞིག་ཏུ་གྱུར་པ་དང་། འཇོག་བཤིག་མི་དགོས་ཏེ། དེ་ཙམ་
ན་ཐུན་སྒོམ་ཟད་སར་སྐྱོལ་བ་ཡིན། དེས་ན་ད་ལྟ་ཐུན་སྒོམ་དུས་ཀྱི་མཚན་མེད་
ཀྱི་དངོས་གཞི་ཉམས་ལེན་གྱི་སྙིང་ཏིག་འདི་ཉིད་ཡིན་པས། དུས་རྣམ་ཀུན་གྱི་
ཉམས་ལེན་ལ་གདམས་ངག་འདི་སྤྱིར་འདྲིལ་པར་ཤེས་པར་བྱ་ཞིང༌། བྱེ་བྲག་
ཏུ་འབོག་པའི་དུས་སུ་ནི་བཅུ་བཅོ་ལྔ་ལ་སོགས་སུ་བསྒོམ་དུ་གཞུག་གོ། དྲི་མ་
དང་བྲལ་བའི་ཐབས་ལ་བསླབ་པའི་ཐུན་མཚམས་དམ་པ་རིན་པོ་ཆེའི་གསུང་
བཞིན། སྤྲོས་ པ་ སྟེ་ དགུ་ པའོ། ། བླ་མ་དམ་པ་རྣམས་ ལ་ ཕྱག་ འཚལ་ལོ།
གསུམ་པ་དྲི་མ་མེད་པའི་ཡེ་ཤེས་ལམ་དུ་བསླང་ པ་ལ་ བཞི་སྟེ། ལུས་ ལྷ་ སྐུ།
ངག་བཟླས་བརྗོད། ཡིད་ཡེ་ཤེས། སྣ་ ཚོགས་ ཐབས་ ཀྱི་འཁྲུལ་འཁོར་ རོ།
དང་པོ་ལ་གོང་གི་སྐྱོང་ཤེས་ཀྱི་སྟེང་ནས་ཡར་ལྟ་མར་ལྟ། ཕར་ཁྲུལ་ཚུར་ཁྲུལ།
ཡ་ཡོ་གཅའ་གཅུ་སང་སིང་བྱས་ལ་བསྲེ། མི་གནོད་ན་དལ་གྱིས་ལངས་ཏེ་དག་
པའི་ཕྱག་ སྐོར་ལ་ བསྲེ། དེ་ནས་ དྲག་ ཏུ་བཏང་ལ་བསྲེ། དེ་ནས་ལུང་མ་
བསྟན་བཟའ་འགྲོ་མཆོང་རྒྱུག་ལ་སོགས་བྱ་བྱེད་སྣ་ཚོགས་ལ་བསྲེ། དེ་ནས་
བརྡེག་བརྡུང་ཁྲོ་ཚིག་ལ་སོགས་མ་དག་པ་ལ་བསྲེ། དེ་དག་ཀུན་ཀྱང་འདྲེས་
100.



ནས་ལུས་ཀྱི་བྱ་བྱེད་སྤྱོད་ཚུལ་དག་མ་དག་ཐམས་ཅད་དགེ་སྦྱོར་གྱི་ངང་དུ་ལམ་
དུ་སློང་བ་ཡིན་ནོ། གཉིས་པ་ལ་ཡང་དགེ་སྦྱོར་ངང་ནས་དག་པའི་སྙིང་པོ་
སྐྱབས་སེམས་ཁ་ཐོན་མདོ་ཟློས། སྐད་དང་གླུ་དབྱངས་ཞི་དྲག་ཅི་རིགས་སུ་
བྱས་ལ་བསྲེ། དེ་ནས་ཀུ་ཅོ་ཚིག་རྩུབ་རྫུན་ཕྲ་ལ་སོགས་མ་དག་པ་རྣམས་ལ་
ཡང་ཆེད་དུ་བསྲེ། དེ་དག་ཐམས་ཅད་ལམ་དུ་སློང་ན་ངག་དང་འདྲེས་པ་ཡིན།
གསུམ་པ་ ལ་ དགེ་ སྦྱོར་ གྱི་ ངང་ ནས་ བདག་ལུས་ ཡི་ དམ་ དུ་བསྐྱེད་ ལ་ བསྲེ།
གཞན་ཡང་བྱ་ཆ་དགེ་སྤྱོད་ཀྱི། ཏིང་ངེ་འཛིན་དང༌། སྔགས་ཕྱི་ནང་ གི་
བསྐྱེད་རིམ་ལ་སོགས་ལ་བསྲེ། དེ་ལ་འདྲེས་ནས་ལུང་མ་བསྟན་གྱི་བསམ་མནོ་
རྟོག་དཔྱོད་སྣ་ཚོགས་ལ་བསྲེ། དེ་ནས་དུག་གསུམ་དུག་ལྔ་ལ་སོགས་མ་དག་པ་
ཀུན་ལ་བསྲེ། དེ་དག་ཐམས་ཅད་འདྲེས་ན་ཡིད་དང་དགེ་སྦྱོར་འདྲེས་པའོ།
བཞི་པ་ལ་བྱེད་སྐྲགས་སྔངས་པ་དང༌
། འཇིགས་ཤིང་ཡ་ང་བ་དང༌། སྐྱུག་བྲོ་
ཞེ་ལོག་པ། ན་ཞིང་ཚ་བ་དང༌། སྡུག་ཅིང་བསྔལ་བ་དང་། བདེ་ཞིང་སྐྱིད་པ་
དང་། དེ་ལ་སོགས་པའི་སྙམ་བྱེད། ཁུ་འཕྲིག སོམ་ཉི། རེ་དོགས། སྡུག་
བསྔལ། འགལ་རྐྱེན། མི་འོས་མི་ཐང་བ་རྣམས་དང༌། འཕྲལ་ཟ་འཆག་འགྲོ་
འདུག་བྱ་བྱེད་སྤྱོད་ལམ་རྣམས་ནས། ཐ་ན་འཆི་བ་ཡན་ཆོད་ལ་རིག་པའི་
གནད་མ་ཤོར་བར་དྲན་འཛིན་གྱི་གཉེན་པོ་དང་མ་བྲལ་བ། དགེ་སྦྱོར་གྱི་ངང་
ནས་ལམ་དུ་ཁྱེར། ཐད་དུ་གཅོད། ཐོག་ ཏུ་འགེལ། ཕམ་ རྒྱལ་སྲེ་བ་ སྟེ།
ལུང་དྲུག་ལས། རྟུལ་ཤུགས་ཆེན་པོ་སྤྱོད་ནུས་ན། བཟང་ངན་མེད་པར་གང་
སྤྱོད་པ། དེ་ནི་རྫོགས་ཆེན་སྣོད་དུ་བསྔགས་ཞེས་དང༌། མ་བཀག་པ་དེ་སྤྱོད་
པའོ། ཞེས་གསུངས་པ་ཤེས་ཤིང་། དེ་དག་གི་ལམ་དུ་འཁྱེར་ཚུལ་ཀྱང་ཞི་
101



དལ་གྱི་ཐབས་ལ་མཁས་པས། དལ་གྱིས་ངང་བསྲིང་ལ་བསྲེ་ཞིང་སོ་སོ་ཕྱེ་ནས་
མཚན་མེད་ལ་ནན་ཏུར་བྱ། ལས་དང་པོ་སྒོ་གསུམ་སྣ་རེ་ནས་བསྲེ། ཇི་ཞིག་
ནས་གསུམ་ཀ་ལ་དུས་མཚུངས་སུ་བསྲེ། ཐོག་འགེལ་རྦད་ཆོད་དུ་བསྲེ། དེ་
ཡང་དང་པོར་སོ་སོར་མ་བྲལ་བ། བསྲེ་ཐུབ་པ་ཙམ། བར་པའི་སྐབས་ སུ་
འདྲེས་ནས་མི་གནོད་པ་ཙམ། ཐ་མའི་སྐབས་སུ་གྲོགས་སུ་འཆར་བ་ཞིག་ཡིན་
ཏེ། དྲང་དོན་ལས། སྣང་བ་གནོད་པའི་དུས་ན་ཕན་པའི་གྲོགས་བསྟེན་ཏེ་
ཞེས་དང༌། སྣང་ བ་ ཕན་ པའི་ དུས་ ན་ ཐམས་ ཅད་ གྲོགས་ སུ་ འཆར་ ཅེས་
གསུངས་པ་དང༌། གཞི་ཐེག་ཆེན་གྱི་ངང་ནས་ལམ་དུ་ཁྱེར་ཐུབ་ན། ལུས་
ངག་གི་བྱ་བྱེད། སྤྱོད་ལམ་དག་མ་དག་དགེ་མི་དགེ་བཟང་ངན་འབྲིང་གསུམ་
ཅི་བྱས་པ་ཐམས་ཅད་དགེ་སྦྱོར་དུ་འགྲོ་སྟེ། གསལ་བྱེད་ལས། གཞི་མའི་དོན་
ཞིག་རྟོགས་པ་ན།. བསྐལ་པ་དུ་མར་ སྡིག་སྤྱོད་ཀྱང༌། དགེ་མེད་སྡིག་དང་
བྲལ་བ་ཡིན། ཞེས་དང་། ཐེག་པ་ཆེན་པོའི་དོན་དང་མ་འབྲེལ་ན་སྒོ་གསུམ་
དག་པའི་དཀའ་སྤྱད་དུ་མ་སྤྱོད་ཀྱང་འབྲས་བུ་མི་ཐོབ་སྟེ། གཞི་མའི་དོན་ཞིག་
མ་རྟོགས་ན། བསྐལ་པ་དུ་མར་དགེ་སྤྱད་ཀྱང་། དགེ་རྟོག་སྡིག་གིས་བཅིངས་
པ་ཡིན། ཅེས་དང༌། ལུང་དྲུག་ལས། ལུས་ཀྱི་སྡུག་བསྔལ་བྱང་ཆུབ་རྒྱུར་
འདོད་པ། དེ་ལ་དེ་མིན་ཆུ་ལ་མར་ཅི་ཨང་། དགེ་སྡིག་གཉིས་མེད་སྡིག་ཉིད་
བྱང་ཆུབ་ཡིན། ཞེས་དང༌། གཞན་ལ་འདི་མེད་སྣོད་སྒྲོ་སྟོང་པ་ཡིན། འདི་
ལ་གཞན་མེད་གསེར་གྱི་ཕྱིས་བུ་ཡིན། གསུངས་པ་རྣམས་ཀྱང་དོན་དེ་འདྲའི་
དགོངས་པ་མཐོང་ཞིང༌། དེས་ན་ལས་དང་པོ་དགེ་སྦྱོར་གྱི་འགྲམ་མ་ཐིང་བར་
དུ་བཅས་བཅོས་དང་། སྒྲེ་བཟློག་མང་ན་རྐང་པས་མ་ཟིན་པར་ལག་པས་གར་
102



བསྒྱུར་བ་དང་འདྲ་བས། ཁོ་རང་ལ་ཧྲིལ་གྱིས་འདྲིལ་བ་གལ་ཆེ། གཞི་ཐིང་
པ་དང་། ལམ་དུ་ཁྱེར་མ་ཤེས་ན། ཆུ་ཕྲན་ཐན་པས་སྐམ་པ་དང་འདྲ་ སྟེ།
རྐྱེན་མི་ཐུབ་པས་གདམས་པ་འདི་གཙོ་ཆེ་བ་ཡིན་པས། སྤྱིར་གྱི་དུས་རྣམས་
ཀུན་གྱི་ཉམས་ལེན་ལ། གཞི་ཁྲིད་ཀྱི་དུས་སུ་བཅུའམ་བཅོ་ལྔ་ལ་ སོགས་ སུ་
འབོག་གོ། དྲི་མེད་ཀྱི་ཡེ་ཤེས་ལམ་དུ་བསླངས་བའི་ཐུན་མཚམས། བླ་མ་དམ་
པའི་གསུངས་བཞིན་བཀོད་པ་སྟེ་བཅུ་པའོ། ། བླ་མ་དམ་པ་རྣམས་ལ་ཕྱག་
འཚལ་ལོ། གསུམ་པ་གྲོལ་བ་མཐར་ཕྱིན་པར་བྱེད་པའི་ཁྲིད་ལ་བཞི་སྟེ། ནུབ་
མོ་བག་ཆགས་གཏོད་ལ་མནན་པ་དང༌། ཉིན་མོ་སྣང་བ་ལ་རྩལ་སྤྱང་བ་དང་།
ནང་ནུབ་ རྟོག་ པ་ལམ་དུ་སླང་བ་དང་། རྒྱུན་དུ་ རིག་ པ་རང་ངོ་སྤྲད་ པའོ།
དང་པོ་ལ་བཞི་སྟེ། བཟུང་བ་དང་། སྦྱང་བ་དང་། སྤེལ་བ་དང་། ཨར་ལ་
གཏད་པའོ། དང་པོ་ལ་སྟན་བདེ་སྔས་མཐོ་བ་ལ་སངས་རྒྱས་ཀྱི་གཟིམས་ཚུལ་
བྱ་སྟེ། གདན་སེང་གླང་རྟ་འབྲུག་ཁྱུང་ལྔ་ཉི་ཟླ་པད་མ། རང་བླ་མ་ཡི་དམ་
གང་མོས་སུ་བསྐྱེད། གཞི་མོས་གུས་སྙིང་རྗེའི་ངང་ནས་ཨག་ཤོ་འཁོར་ལོའི་
དབུས་སུ་རིག་པ་ཨའི་རང་བཞིན་འོད་ཟེར་གྱི་འཕྲོ་འདུ་དང་ལྡན་པས། རྩ་
མིག་སྒྱུ་ལུས་འོད་དང་ཐིག་ལེས་གང་བར་བསམ་ཞིང་དྲན་པ་ཨ་ལ་གཏད་དེ།
རིག་པ་ལ་འདུ་འཕྲོའི་རྟོག་པ་སྐད་ཙམ་ཡང་མེད་པའི་སྟོང་ཉིད་ཀྱི་ངང་ནས་
ཧྲིག་གེ་བ་ལ་ཉལ་བས། རབ་ལ་གཉིད་དང་བསམ་གཏན་འདྲེས་ནས་གཉིད་
དུ་ནི་སོང་། དྲན་པས་རྩིས་ནི་ཟིན། དགེ་སྦྱོར་དང་སྐད་གཅིག་ཙམ་ཡང་མ་
བྲལ་བ་དེ་ལ། གཉིད་མཐུག་ན་མཐུག་པའི་འོད་གསལ། སྲབ་ན་སྲབ་པའི་
འོད་གསལ་དུ་འཆར་ལ། འབྲིང་རྨི་ལམ་གྱི་སྣང་བ་ལམ་དུ་ངོ་ཤེས་པ་འབྱུང་།
103



དེའི་ཚེ་ཉམས་ལེན་དྲན་པའི་སྒོམ་པས་རྨི་ལམ་ཐ་མལ་རང་དགའི་འཁྲུལ་ཤེས་
ཐམས་ཅད་ལམ་དུ་བསླངས་ནས། ཉིན་བས་ཀྱང་མཚན་དགེ་སྦྱོར་འཕེལ།
བོགས་ཀྱང་འགྱུར་གྱིས་ཆེ་བས་དྲན་ཐག་མི་བཅད་པར་ཉམས་སུ་ལེན་པ་གལ་
ཚེའོ། ཐ་མས་ཀྱང་རྨི་ལམ་རང་ཁ་མར་ཤར་བའི་སྐབས་སུ་ངོ་ཤེས་ཉམས་ལེན་
དྲན་པ་རེ་རེ་ཙམ་འབྱུང༌། སྦྱངས་པས་ཇེ་རྒྱས་ལ་འཕེན་ཞིང་མཐར་ལེགས་
པར་ངོས་ཟིན་པ་འབྱུང༌། གོང་ལྟར་ཡངས་པས་རབ་ཏུ་འགྲོའོ། མི་ཟིན་པའི་
རྒྱུ་ནི་བླ་མ་ལ་གུས་པ་མ་ཆུད་པ། གདམས་པ་ལ་ངེས་ཤིས་མ་སྐྱེས་པ། བརྩོན་
འགྲུས་ཀྱི་ཉེར་ལེན་མི་ནུས་པ། རྣམ་རྟོག་གིས་རྒྱུད་དཀྲུགས་པ་བཞི་སེམས་ཀྱི་
སྐྱོན་ཡིན་པས་སྤོངས། འབྱུང་བ་མི་སྙམས་པའི་ཟས་ཟོས་པ། ངལ་དུབ་ཀྱི་
ལས་བྱས་པ། ཕོ་མོའི་འདོད་སྲེད་ལ་སྤྱད་པ། འབྱུང་བའི་སྟོབས་རྒུད་པ་བཞི་
ལུས་ཀྱི་སྐྱོན་ཡིན་པས་སྤོངས། ལས་དང་པོ་མི་ཟིན་པ་ཤས་ཆེ་བའི་དུས་སུ།
གཉིད་ལ་ཁད་དང་། སད་མ་ཐག་གི་དུས་སུ་ཏིང་ངེ་འཛིན་ལ་ལེགས་པར་
གཅུན་ཞིང་བག་ཡངས་ལ་མི་འཇོག མ་གཉིད་པའི་རྟོག་པ་རགས་པ་འགག་
རྨི་ལམ་མ་ཤར་བའི་བར་དེར། གང་གི་རྟོག་པ་རབ་རིབ་བྱུང་བའི་དུས་དེ་ཀ་
ལ་རྨི་ལམ་གྱི་མགོ་གཡོས་པར་ཤེས་པར་བྱས་ལ། མིག་མི་འབྱེད་འོག་རླུང་ཅུང་
ཙམ་བསྡམ། ཉམས་ལེན་དང་སྲེས་ལ་གང་ཟིན་དཔག་མེད་དུ་སྤྲུལ་པས་ཟིན་
པ་མྱུར་བར་འགྱུར་ལ། སྲོད་ཐོ་རངས་དང༌། གཉིད་དུ་མ་སོང་བའི་སྐབས་
ཐམས་ཅད་དུ་བླ་མ་ཡི་དམ་མཁའ་འགྲོ་ལ་གསོལ་བ་བུན་བུན་པ་བཏབ་སྤྱན་
དྲངས་ཏེ་ལུས་ལ་སྟིམས་པ། གཉིད་དང་བསམ་གཏན་འདྲེས་པར་བྱིན་གྱིས་
བརླབ་ཏུ་གསོལ་ལོ་སྙམ་པ་ཡང་ཡང་བྱ། སྔར་བས་གཉིད་སྲབ་ཅིང་། རྨི་
104



ལམ་གསལ་པོ་དོད་པོ་མྱུར་པོ་རུ་སོང་ནས་རིག་པ་དྭངས་སྙིགས་ཕྱེ་ནས་ཟིན་ལ་
ཁད་ཡིན་པས་བཞུར་གཅིག་ཉིན་གྱི་དུས་ཀྱང་འདི་ལྟར་གྱི་སྣང་བ་འཇིག་རྟེན་
གྱི་བྱ་བྱེད་ཐམས་ཅད་འདྲ་ཡང་རྨི་ལམ་དང་འདྲ། སྣང་ཡང་རྨི་ལམ་དུ་སྣང་།
ཡིན་ཀྱང་རྨི་ལམ་དུ་ཡིན་ཏེ། རྨི་ལམ་ལ་ཡང་འདི་ཡིན། སྔར་གྱི་བག་ཆགས་
གང་གོམས་པས། གང་ཞེན་གང་འདྲིས་དང་། ཕྱིས་ཅི་འབྱུང༌། གང་བྱེད་
རྣམས་ཇི་ལྟ་བའམ། འོལ་འདྲ་ཕྱོགས་འདོད་སལ་ སལ་དུ་འཆར། དེས་ན་
འདི་ལྟར་སྣང་བ་ཀ་རྨི་ལམ། རྨི་ལམ་ཀ་སྣང་བ་ཡིན་ཏེ། སྐད་ཙམ་ཡུད་ཙམ་
གྱི་དོན་བྱེད་ནི་རྨི་ལམ་སྣང་བས་ཀྱང་ནུས་ལ། མཐར་ཐུག་གི་བདེན་པ་ནི་འདི་
ལྟར་གྱི་སྣང་བ་ལ་ཡང་མེད། སྐད་ཙམ་ཡུད་ཙམ་དུ་ནི་རྨི་ལམ་གྱི་སྣང་བ་ཡང་
བདེན་པའི་ཕྱིར། འདི་གཉིས་དབྱེར་མེད་རོ་གཅིག་གནད་གཅིག་དུ་གནས་པ་
ལྟར་ཡང་ཡང་བསམ། འདྲིས་ཤིང་གོམས་པས་ཐམས་ཅད་རྨི་ལམ་སྒྱུ་མ་ལྟ་
བུར་འཆར་རོ། གཉིས་པ་སྦྱངས་བ་ནི། རྨི་ལམ་ངོས་ཟིན་པའི་དུས་སུ།
གཞི་ཉམས་ལེན་གྱི་ངང་ལས། ངའི་བག་ཆགས་ཀྱི་ཡིད་གཟུགས་འདི་གང་
སྒྱུར་ཡིན་སྙམས་སུ་བསམ་ལ། ལུས་རྩ་ལག་ལྷ་གཙོ་འཁོར་དུ་བསྐྱེད་ལ། སྣང་
བ་ལྷ་དང་གཞལ་ཡས་སུ་བསྐྱེད་པས་གསལ་ལམ་གྱི་བྱུང་ཙམ་ན། ལྷ་ཚོགས་ཀ་
ང་། ང་ཀ་ལྷ་ཚོགས་སྙམས་པའི་སྒྱུ་མ་རྨི་ལམ་གྱི་དྲན་འདུན་བྱས་ལ་སྟོང་ཉིད་
ངང་ལས་ལྷོད་ཀྱིས་ལྷོད་ལ་བཞག ཡང་ཡང་དྲན་པར་བྱ། གཞན་ཡང་མེ་ཆུ་
གཡང་གསུམ་ལས་མཆོང་པ། མཁའ་ལ་འཕུར་བ། དགྲ་ལ་སྡོ་བ། གཉེན་ལ་
འཐབ་པ། ཁང་པ་རི་བྲག་ལ་ཟང་ཐལ་ལ་སོགས་ལ་ཐོགས་འགེལ་གྱིས་ཆེད་དུ་
སྦྱང་ཞིང་ཡང་ང་ཏིང་གིས་བྱུང་བ་དང་། སྒྱུ་མ་རྨི་ལམ་གྱི་དྲན་འདུན་བྱས་ལ་
105



-
-
དགེ་སྦྱོར་ངང་ལ་ཀློད། ཡང་སྔར་ལྟར་ཡང་ཡང་དྲན་པར་བྱའོ། གསུམ་པ་
སྤེལ་བ་ལ་ཉམས་ལེན་ངང་ནས་སྣང་བ་འདི་རྨི་ལམ། ལུས་འདི་ཡིད་གཟུགས།
ཡིད་ནི་གཉིད་དུ་སོང་བ་ཡིན། འདི་ལ་ཇི་ལྟར་སྦྱངས་སྦྱངས་སྤྲེལ་སྤེལ་ཡིན་
སྙམ་པ་ལས། ལུས་སེམས་ཕྲ་རག་གང་ཡིན་དུ་བསམ། དེ་ལ་བག་ཆགས་
བརྟན་པ་བྱུང་ན། དེ་བརྒྱ་སྟོང་ཁྲི་འབུམ་དུ་སྤྲུལ། དེ་བཞིན་འབྱུང་བཞི་ཕྲ་
རག་རྣམས་ཀྱང་དེ་བཞིན། གཞན་ཡང་གང་ལ་གང་འདོད། མེ་ལ་ཆུ་རྡོ་ལ་
གསེར་ལ་ སོགས། སེམས་ ཅན་གང་འདུལ། ཀླུ་ལ་ཁྱུང༌། ཁྱི་ལ་ སེང་གེ།
ཉོན་མོངས་གང་འདུལ། ཞེ་སྡང་ལ་གཙོ་མཆོག་ལ་སོགས་དང༌། དོན་ལ་བག་
ཆགས་ཀྱི་ཡིད་གཟུགས་གང་དུ་ཡང་སྤྲུལ་ནུས་ཤིང་། ཡིད་ལ་དྲན་པ་ཙམ་གྱིས་
འགྱུར་བ་དང་། འགྱུ་བྱེད་ཀྱི་ཤེས་པ་གར་ཁྲིད་དུ་འགྲོ་ནུས་ཏེ། བསམ་པ་
ཙམ་གྱིས་གནས་གང་འདོད་དུ་ཕྱིན་པ་དང་། འདི་ལྟར་གྱི་སྣང་བ་གང་འདོད་
དུ་ཡང་བསྒྱུར་དུ་བཏུབ་སྟེ། ཡིད་ལ་ཅི་ལྟར་བྱས་པ་ལྟར་འགྱུར་བ་དང་གསུམ་
བྱུང་ན། རྨི་ལམ་གྱི་འཁྲུལ་སྣང་ལམ་དུ་སློངས་པའོ། ། བཞི་པ་ཅི་ལྟར་བྱས་
ཀྱང་མ་ཟིན་ན། དུས་གནད་སྔ་གོང་《དགོང་》མ་ལུས་གནད་ལྔ་ལྡན་ནམ་
ཅོག་པུ། ཐབས་གནད་ལོངས་སྤྱོད་ཀྱི་འཕར་རྩ་བསྡམ་ཞིང་ཕྱི་ནང་གསལ་
གདབ། རང་གི་ཏིང་འཛིན་གཅུན་ པས་མི་ཟིན་མི་སྲིད་ཅིང་། འཕར་རྩ་
བསྡམ་ཡུན་རིང་ན་རིག་པ་འཕོ་བའི་ཉེན་ཡོད་པས་ཚོད་ཟིན་པར་བྱ། ཡང་ན་
ཉལ་དུས་ཤེ་ཐུན་གྱི་འཁོར་ལོ་ལ་གོང་ལྟར་གྱི་དམིགས་པ་གཅུན་པས་རྨི་ལམ་གྱི་
བར་དོ་ཆོད་པ། བླ་ཆེན་དང་འགྲོ་མགོན་མཐུན་པར་གསུངས་སོ། བསམ་
གཏན་གཉིད་དང་བསྲེས་ པའི་ཐུན་ མཚམས་པའི་རྟགས་རབ་འབྲིང་ཐ་མ་
106



གསུམ་མ་བྱུང་བར་ལ་སྦྱང་ཞིང་རིག་འཛིན་གྲུབ་ཆེན་རྣམས་ཀྱི་གསུང་བཞིན་
བཀོད་པ་ སྟེ་ བཅུ་ གཅིག་ པའོ། ། བླ་ མ་ དམ་ པ་ རྣམས་ ལ་ ཕྱག་ འཚལ་ལོ།
གཉིས་པ་ཉིན་མོ་སྣང་བ་ལ་རྩལ་སྦྱངས་པ་ལ། བླ་ཆེན་གྱི་གསུང་ལས། རབ་
ལ་མཐོང་གསལ་སྒྲོན་མ་ནས་རྩལ་སྦྱངས། འབྲིང་པོ་དབང་པོ་སྒོ་གསུམ་ནས་
རྩལ་སྦྱངས། ཕྲ་བ་བ་སྤུའི་བུ་ག་ནས་རྩལ་སྦྱངས། ཞེས་དང་། གསུང་རབ་
ལས། གཟུགས་སེམས་ཀྱི་རང་བཞིན་གསལ་བ་ཡེ་ཤེས་ཀྱི་འབྲས་བུ་དེ་ནི་ཐོབ་
པར་འགྱུར་རོ་ལ་སོགས་གསུངས་པ་དང་། ཡེ་ཕྱི་མོའི་བོན་སྐོར་ལས། དབང་
པོ་ཡུལ་ལྔའི་རྗེས་སུ་མ་འབྲེངས་བ། འབྲེངས་ཀྱང་རྣམ་པར་མ་ཕྱེ་བ། ཕྱེ་
ཡང་བདག་ཏུ་མ་བཟུང་བ། བཟུང་ཡང་བག་ཆགས་སུ་མ་ཞེན་པ། ཞེས་
དང་། གབ་པ་ལས། ཉམས་ང་མེད་པར་རྩལ་སྦྱོང་། རེ་དོགས་མེད་པར་
རྩེད་མོ་རྩེ། ལ་སོགས་དུ་མར་གསུངས་པས། ཚོགས་དྲུག་སྒོ་ལྔའི་ཤེས་པ་
ཐམས་ཅད་སྐད་ཅིག་ཙམ་ཡང་ཐ་མལ་དུ་མ་ཤོར་བར་རྩལ་སྦྱངས་ཏེ། སྒོ་ལྔའི་
ཡུལ་གཟུགས་སྒྲ་དྲི་རོ་རེག་བྱ་ལ་སོགས་ཅི་ཤར་བ་ཐམས་ཅད་ལ། རྟོག་དཔྱོད་
དང་བསམ་གཞིགས་ དང་། སྙམ་བྱེད་དང་བླང་དོར་ལ་ སོགས་ མེད་ པར་
མདོར་ན་རང་ཁ་མར་ཁ་ཟགས་སུ་སྐད་ཙམ་ཡང་མ་ཤོར་བར་བྱ་སྟེ། རབ་ལྟ་
བའི་ངང་ནས་རང་ཤར་རང་གྲོལ་མཚོ་ནང་དུ་ཁ་ཆར་བབ་པ་ལྟ་བུ། འབྲིང་
སྒོམ་ཐོག་ནས་ཅེར་གྲོལ་སྔར་གྱི་མི་དང་འཕྲད་པ་ལྟ་བུ། ཐ་མ་གཉེན་པོའི་དྲན་
ཐག་ལྕགས་སྦུག་ནས་ཆུ་འདྲེན་པ་ལྟ་བུའི་རྩལ་སྦྱངས་ཏེ། དེ་སྦྱོང་བ་ལ་< ཁོ་
ཉིད་> ཁོང་གཉིས་ཀྱི་ངོ་བོ་ཡིན་ལུགས་འགྲོགས་ལུགས་འབྲེལ་ཚུལ་རྒྱུ་མཚན་
ཤེས་དགོས་ཏེ། དེའི་ཚུལ་ནི། ནང་གི་འཛིན་མཁན་གྱི་ཤེས་པ་ལ་དཔྱད་ན་
107



ཡང་བཀག་པས་མི་ཁོག་པར་འཆར་བ། སྤངས་པས་མི་སྤོངས་པར་སྐྱེ་བ།
ཐུག་འཕྲད་དུ་འཛིན་པ། འབྲལ་མེད་དུ་མཐུད་པ། མི་བསྡོད་པར་འགྲིམ་པ།
སྣ་ཚོགས་སུ་འགྱུར་པ་ཞིག་ཡིན་ལ། ཕྱི་ཚོགས་དྲུག་གི་སྣང་བ་འདི་ཡང་མ་
བརྟགས་མ་དཔྱད་ན། ཡིན་ཡིན་པོ། གསལ་ གསལ་ པོ། དོད་ དོད་པོ།
ངེས་ངེས་པོ། བདེན་པོ་ཅིག་སྣང་སྟེ། གཞིག་ཅིང་བརྟགས་ན་མི་རྟག་འགྱུར་
བའི་རང་བཞིན་ཅན། བརྟགས་མི་བཟོད་དཔྱད་མི་བཟོད་པ། རྨི་ལམ་ལྟ་བུ་
སྒྱུ་མ་ལྟ་བུ་བསླུ་བྲིད་ལྟ་བུ་ཅིར་ཡང་འཆར་ལ་གང་དུ་ཡང་མ་གྲུབ་པས་སེམས་ཀྱི་
ཆོ་འཕྲུལ་ཡོ་< ལང༌ > ཡང་རང་རྩལ་ཏེ། དེས་ན་སྣང་བ་ཡང་སེམས།
སེམས་ཀྱང་སྣང་བ་ཡིན་པས། སྣང་སེམས་གཉིས་མེད་སྣང་ཙམ་ཉིད་ན་སྟོང་།
སྟོང་ཙམ་ཉིད་ན་སྣང་བས་སྣང་སྟོང་གཉིས་མེད་མ་འགག་པར་ལྷག་ལྷག་ཤར།
རང་བཞིན་མེད་པར་ཁྲོལ་ཁྲོལ་གྲོལ་བས་ཤར་གྲོལ་དུས་མཉམ་སྟེ། དེ་ཡང་
རབ་ཀྱི་རང་ཤར་རང་གྲོལ། འབྲིང་གི་ཅེར་ལྟ་ཅེར་འགྲོལ། ཐ་མ་དྲན་འཛིན་
གྱི་གཉེན་པོའི་གཟུགས་མཐོང་སྟོང་། སྒྲ་གྲགས་སྟོང་། དྲི་ཆོར་སྟོང་། རོ་
མྱང་སྟོང་། རིག་བོན་སྟོང་། བོན་དྲན་སྟོང་ལ་སོགས་ཐག་རྦད་རྦད་བཅད་
ལ་ཉམས་སུ་བླང་སྟེ། མཛོད་ལས། ཁ་དོག་གསལ་སྤྱོད་དབང་པོའི་ཡུལ། ཁ་
དོག་ཅི་གསལ་སེམས་ཀྱི་དབྱིངས་ཅེས་པའང་དོན་དེའོ། དེས་ན་ཚོགས་དྲུག་
གི་སྣང་བ་འདི་དག་ཀྱང༌། དང་པོ་ཆེད་དུ་རྩལ་སྦྱང་། འབྱོངས་ཙམ་གྱིས་མི་
ཆོག་སྟེ་གྲོགས་སུ་འཆར་བ་ཞིག་དགོས། ཐ་མར་གྲོགས་སུ་ཤར་བ་ཙམ་གྱིས་མི་
ཆོག་སྟེ་གཉིས་མེད་དུ་རོ་མྱོང་བ་ཞིག་དགོས་པས་རྣམ་པ་ཀུན་ཏུ་བརྟེན་ཅིང་
གཞི་ཁྲིད་ཀྱི་དུས་སུ་ལྔ་བདུན་ལ་སོགས་སུ་འབོག་གོ སྣང་བ་རྩལ་སྦྱོང་གི་ཐུན་
108



མཚམས་བླ་མའི་གསུང་བཞིན་བཀོད་པ་སྟེ་བཅུ་གཉིས་པའོ། ། བླ་མ་དམ་པ་
རྣམས་ལ་ཕྱག་འཚལ་ལོ། གསུམ་པ་ནང་ནུབ་རྟོག་པ་ལམ་དུ་བསླང་བ་ལ།
མདོ་ལས། མ་རིག་པ་ཉིད་རིག་ཙམ་ན། རིག་པའི་ཡེ་ཤེས་རང་ལ་འཆར།
ཞེས་དང་། ལུང་དྲུག་ལས། དུག་ལྔ་སྤངས་ལོག་ཡེ་ཤེས་མཚོན་དུ་མེད། ཅི་
མ་སྤངས་ པའི་ སེམས་ ཉིད་ཉག་གཅིག་མ། ཞེས་དང༌། གསུང་རབ་ལས།
ཡིད་བཞིན་གྱི་ནོར་བུ་རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལས་
དུག་ལྔའི་གནོད་པར་བྱེད་པའི་དགྲ་མང་བས་སྐྱེས་བུ་དག་ཡེ་ཤེས་ལྔའི་གོ་ཆ་
བགོ་བར་བྱའོ་ལ་སོགས་གསུངས་པས། རྒྱུད་ལ་འཁྲུལ་པ་ཉོན་མོངས་རྣམ་
རྟོག་ཕྲ་རགས་ ཅི་གཡོས་ཀྱང་། ལྟ་བ་རྟོགས་པའི་རྩལ་དང་ལྡན་པས་ རང་
འབྱུང་རང་ཤར་རང་གྲོལ་གཉེན་པོ་བརྟེན་པའི་སྙམ་བྱེད་མེད་པ། སྤང་བྱ་
སྤོང་བའི་བློ་རྩོལ་ཟད་པ་ཞིག་ཡིན་ཏེ། ལུང་དྲུག་ལས། རྒྱ་མཚོ་ཆེན་པོར་མ་
གཡོས་པར་རླབས་ནི་མཚོའི་ངང་དུ་ཞི། ནམ་མཁའི་ངང་དུ་གཟའ་སྐར་ཞི།
སེམས་ཉིད་ངང་དུ་སེམས་འབྱུང་ཞི། ཐམས་ཅད་ཞི་བ་ཆེན་པོ། ཐམས་ཅད་
ལྷུན་གྲུབ་ཆེན་པོ། ཞེས་གསུངས་པ་དང་མཐུན་ལ་དེ་ཙམ་གྱི་སྟོབས་མེད་པ་
རྣམས་ཀྱིས་ཀྱང་རྟོག་པ་རང་ཁ་མར་མ་ཤོར་བ། ཁ་ཟགས་སུ་མ་འབྱམས་པ།
མུ་ཡན་དུ་མ་འཕྲོས་པར་ཉམས་སུ་བླངས་སྟེ། དེའི་གཉེན་པོ་བརྟེན་ཚུལ་ལ་
ཡང་མཐའ་དག་སྤྱི་འབྱིན་དང་སོ་སོ་མགོ་གནོན་གཉིས་སུ་གསུངས་ཀྱང་འོག་མ་
ནི་སྤང་བྱ་ངོ་སྐལ་ལ་གཉེན་པོ་ཡང་ངོ་སྐལ་དུ་བརྟེན་པའི་ལུགས་ཏེ། ཞེ་སྡང་
གི་གཉེན་པོར་བྱམས་པ་བསྒོམ་པ་ལྟ་བུའོ། འདིར་ནི་རྩྭ་བརྒྱ་ཟོར་ཁ་གཅིག་ལ་
བཏང་བ་ལྟ་བུའམ། རོལ་བརྒྱ་ཤལ་ཡུག་གཅིག་ལ་འབྱུང་བ་ལྟ་བུ་མཐའ་དག་
109



，་
，
，
སྤྱི་འབྱིན་གྱི་གཉེན་པོ་བསྟེན་ལུགས་ཏེ། ཏོལ་སྐྱེས་དྲན་པ་བྱེ་བ་མུ་མེད་པ་ཞིག་
ཤར་ཀྱང་བདག་མེད་དུ་རྟོགས་པའི་ཤེས་རབ་གཅིག་གིས་འཇོམས་པ་འདི་ནི་
ནད་བརྒྱ་སྨན་གཅིག་ལྟ་བུའི་གཉེན་པོའོ། དེ་ལ་ཡང་རབ་ཀྱིས་ཟིལ་གནོན་གྱི་
གཉེན་པོ་མཚོ་ཐོག་ཏུ་ཁ་བ་བབས་པ་ལྟ་བུ་བརྟེན་ལ། རང་ཤར་རང་གྲོལ་དུ་
ཉམས་སུ་བླང་། འབྲིང་གིས་འབུར་འཇོམ་བ་མོ་ལ་ཉི་མ་ཕོག་པ་ལྟ་བུས་ཅེར་
ལྟ་ཅེར་གྲོལ་དུ་ཉམས་སུ་བླང༌། ཐ་མས་རྗེས་སྙོགས་སྐྱེས་བུ་ཞེ་སྡང་ཅན་ལ་
གྲོས་ཐེབས་པ་ལྟ་བུ་ཉོན་མོངས་པ་རང་ཁ་མར་མ་སྤྱད་པར་ཉམས་སུ་བླང་།
ཡང་ན་རི་ཁྲོད་པ་ཆེན་པོའི་ཞལ་ནས། རབ་ཀྱིས་རྗེས་ཐོག་ནས་ངོས་ཟིན་པས་
འཁྲུལ་པའི་གཡུང་ངོ་བཟློག་པ་ཡིན། འབྲིང་གིས་རིག་ཐོག་ནས་ངོས་ཟིན་
པས་འཁྲུལ་པ་ཁ་ཡན་མུ་འབྱམས་སུ་མི་འཆོར་བ་ཡིན། ཐ་མས་ཆོ་འཕྲུལ་གྱི་
སྟེང་ནས་ངོས་ཟིན་པས་ཉོན་མོངས་པ་རང་ཁར་མི་སྤྱོད་པ་ཡིན། གསུངས་པ་
དག་ཀྱང་དོན་གོང་མ་དང་དབྱེར་མེད་ཅིང་ཚུལ་བཞིན་དུ་གོ་བདེ་བར་སྣང་ངོ་།
གཞན་ཡང་དམ་པའི་ཞལ་ནས། རྟོག་པ་རྐུན་བུ་བ་ཚོར་བ་ཡང་མི་སྟོ་དེ་དྭངས་
སྙིགས་ཕྱེད་པ་ཡིན། ལས་དང་པོའི་དུས་སུ་ཏོལ་སྐྱེས་དྲན་པ་མང་བ་ཡིན་ཏེ།
ཆུ་དྭངས་པའི་སྲོག་ཆགས་དང་འདྲ་སྟེ་གསལ་བ་ཡིན། དེ་སྔ་ཕན་ཆད་ཉུང་བ་
མ་ཡིན་ཏེ། ཆུ་སྙོགས་པའི་སྲོག་ཆགས་དང་འདྲ་བས་ངོས་མ་ཟིན་པ་ཡིན།
དེས་ན་ལས་དང་པོའི་དུས་སུ་རྟོགས་པ་ངོས་འཛིན་ལམ་དུ་སློང་ངོ་བོ་ལ་ལྟ།
ཁུངས་བཅར་གཞི་རྩ་བཅད། འགྱོད་པས་ཞེ་ཁྲེལ་གདབ། ཕྱིས་མི་སྐྱེ་བའི་གོ་
ཆ་གོན་ཅིང་དྲན་འཛིན་གྱི་གཉེན་པོ་དང་མ་བྲལ་བར་བྱེད་པ་ཤིན་ཏུ་གནད་ཆེ།
བར་པའི་སྐབས་སུ་ཆེད་དུ་སྤང་མི་དགོས་ཏེ། རང་བཞིན་གྱི་མཚོན་ཆའི་
110



འཁོར་ལོ་ལྟར་རང་ཤར་རང་གྲོལ་དུ་འགྱུར་ལ། ཐ་མའི་སྐབས་སུ་ཅི་འཆར་ཡེ་
ཤེས་སུ་ལྷག་ལྷག་ཤར་ནས་སྤང་གཉེན་རོ་གཅིག་གསེར་གླིང་དུ་ཕྱིན་པ་ལྟར་
འགྱུར་རོ། ལུང་དྲུག་ལས། ཇེ་ཞི་ཇེ་ཞི་རྣམ་རྟོག་ཞི། ཇེ་གསལ་ཇེ་གསལ་ཡེ་
ཤེས་གསལ། ཞེས་གསུངས་པས་དུས་རྣམ་ཀུན་ཏུ་ཉམས་སུ་བླང་ཞིང་། གཞི་
ཁྲིད་ཀྱི་དུས་ལྔ་བདུན་ལ་སོགས་སུ་བསྐྱང་དུ་གཞུག་གོ རྟོག་པ་ལམ་སློང་གི་
ཐུན་མཚམས་བླ་མའི་གསུངས་བཞིན་སྤྱར་བ་སྟེ་བཅུ་གསུམ་པའོ། ། བླ་མ་
དམ་པ་རྣམས་ལ་ཕྱག་འཚལ་ལོ། བཞི་པ་རྒྱུན་དུ་རིག་པ་རང་ངོ་སྤྲོད་པ་ལ།
རི་ཁྲོད་པ་ཆེན་པོའི་ཞལ་ནས་སྤྱིར་སེམས་ཅན་སངས་རྒྱས་པ་ལ་བསྒོམ་དགོས།
སྒོམ་པ་ལ་ལྟ་བ་རྟོགས་དགོས། ལྟ་བ་རྟོགས་པ་ངོ་སྤྲོད་ཀྱི་གདམ་ངག་དགོས།
ངོ་སྤྲད་པ་ཙམ་གྱིས་མི་ཆོག་ཉམས་སུ་བླང་དགོས། ཉམས་སུ་བླངས་པ་ཙམ་
གྱིས་མི་ཆོག་རྒྱུད་ལ་སྐྱེ་དགོས། དེ་སྐྱེས་པ་ཙམ་གྱིས་མི་ཆོག་དྲོད་རྟགས་འབྱུང་
དགོས། དེ་བྱུང་བ་ཙམ་གྱིས་མི་ཆོག་འབྲས་བུ་མངོན་དུ་གྱུར་དགོས། དེ་
མངོན་དུ་གྱུར་པ་ཙམ་གྱིས་མི་ཆོག་གཞན་དོན་རྒྱ་ཆེན་པོ་ནུས་དགོས་གསུངས་
པས། དེ་ལ་ངོ་སྤྲོད་གྱི་མན་ངག་ལ་གསུམ་སྟེ། སྣང་བ་སེམས་སུ་ངོ་སྤྲད་པ་
དང་། སེམས་མཐའ་བྲལ་དུ་ངོ་སྤྲད་པ་དང་། མཐའ་བྲལ་སྐུ་གསུམ་ངོ་སྤྲད་
པའོ། དང་པོ་ལ་སེམས་ལ་མ་གཏོགས་གང་ཡང་མེད། ཐམས་ཅད་སེམས་ཀྱི་
ཆོ་འཕྲུལ་ལོ། ཞེས་དང་། སྣང་བ་ཐམས་ཅད་བྱང་ཆུབ་སེམས་སུ་ལུང་བསྟན་
ལ་སྒོམ་ལ་སོགས་གསུངས་པས། འདི་ལྟར་གྱི་སྣང་བ་ཐམས་ཅད་སྣང་ཡང་
སེམས་སུ་སྣང་སྟེ། སེམས་སྟོང་པ་རྩ་བྲལ་དུ་རྟོགས་པ་ལ་སྣང་བ་ཡང་སྟོང་པ་
རྩ་བྲལ་དུ་འཆར། སེམས་ལྷ་དང་གཞལ་ཡས་རྟོགས་པ་ལ་སྣང་བ་ཡང་ལྷ་དང་
111



གཞལ་ཡས་དང་། དེ་བཞིན་དུ་སེམས་ལ་རང་དབང་ཐོབ་པས་སྣང་བ་ལ་ཡང་
རང་དབང་ཐོབ་སྟེ་ས་གསེར་རྡོ་གཡུ་མེ་ཆུ་ལ་སོགས་སུ་བསྒྱུར་ནུས་པ་རྟོགས་
པའི་དུས་ན་ཡང་སྣང་སེམས་གནད་ཅིག་པར་འདུག མ་རྟོགས་པའི་དུས་སུ་
ཡང་སྣང་ བ་ གཅིག་པོ་འདི་ལ་ སེམས་ དམྱལ་ བའི་ སྦུབས་སུ་ཞུགས་ པའི་ཚེ།
སྣང་བ་ཐམས་ཅད་ཡང་དམྱལ་སྣང་དུ་འཆར་ལ། སེམས་ཡི་དྭགས་ཀྱི་སྦུབས་
སུ་ཞུགས་པའི་ཚེ་སྣང་བ་ཐམས་ཅད་ཀྱང་ཡི་དྭགས་ཀྱི་སྣང་བ་ལ་སོགས་རིགས་
དྲུག་ཐམས་ཅད་ལ་རང་གི་བག་ཆགས་ཀྱི་ཞེན་སྟངས་བཞིན་འཆར་ལུགས་དང་།
ད་ལྟ་ཡང་ཡིད་ཤེས་འཁྲུལ་ན་རྨི་ལམ་བར་དོ་དང་གདོན་གྱིས་བརླམས་དུས་
དང་སྨན་དང་ཟས་ཀྱིས་བསླད་དུས་ལ་སོགས་ལ། སྣང་བ་འདི་ཤ་ལོག་སྤུ་ལོག་
ཏུ་འཆར་ལུགས་དང་། དབང་ཤེས་འཁྲུལ་པའི་ཚེ་ཟླ་གཉིས་དུང་སེར་ཐག་པ་
སྦྲུལ་འཛིན་གངས་རི་གསེར་ལྗོན་ཤིང་འགྲོ་སྣང་སྒྱུ་མའི་རྟ་གླང་ལ་སོགས་སུ་
འཆར་ལུགས་ཀྱིས་ཀྱང་སེམས་ཀྱི་ཆོ་འཕྲུལ་ཁོ་ཡི་བྱེད་ལས་ཐམས་ཅད་ཁོ་ཡིས་
གར་བསྒྱུར་ཞིག་ཏུ་འདུག་མོད། ཡིན་ཀྱང་སྣང་བ་འདི་ལས་སེམས་ལོགས་ན་
མེད་དེ། རྒྱུ་མཚན་ཀྱང་སྣང་བ་ལས་སོ་སོར་འབྱེད་པ་བླང་དོར་བྱེད་པ་རྟོགས་
དཔྱོད་གཏོང་བ་ཐམས་ཅད་བྱེད་མཁན་རང་རིག་ཏུ་འདུག་པ་ལ། སྣང་བ་
ཡིས་ཚུར་བཀབ་མ་ཡིན་པ་རིག་པས་ཕར་བཟུང་འདུག་པས། དེས་ན་ཚེ་
རབས་དཔག་མེད་ཀྱི་དུས་ན་སེམས་མ་རིག་པས་བསླད་པའི་བློ་འཁྲུལ་པ་ལ་
རྫུན་སྣང་དུ་ཤར་ནས་རིག་པ་ཅོལ་ཆུང་སྲིད་པས་ཁོ་ཉིད་དེའི་དབང་དུ་ཤོར་
བར་མངོན་ཏེ། མ་རིག་གཉིད་ཀྱིས་བསླད་པའི་འགྲོ་བ་གང་ལ་གང་སྣང་དེ་ནི་
རྫུན་ཏེ་སྒྱུ་མ་རྨི་ལམ་ལྟ་བུ་འདོད། ཅེས་དང་། ལུང་དྲུག་ལས། གཞི་རྩ་མེད་
112



པའི་བོན་འདི་ལ། གང་ལྟར་བརྟགས་པ་དེ་ལྟར་སྣང་། རིགས་དྲུག་ཆུ་ལ་
དྲུག་ཏུ་མཐོང་། ལ་ སོགས་དུ་མ་གསུངས་པ་རྣམས་ཀྱིས་ཤེས་པས་ སྣང་བ་
ཐམས་ཅད་སེམས་སུ་ཐག་རྦད་ཀྱིས་བཅད་ལ་དབྱེར་མེད་རོ་གཅིག་ཏུ་ཉམས་སུ་
བླངས་པས། འཁྲུལ་སྣང་སེམས་སུ་གཏན་ལ་ཕེབས་པར་འགྱུར་རོ། གཉིས་
པ་ལ་སེམས་བྱ་བའི་རིག་རིག་པོ་གསལ་གསལ་པོ་རྗེན་རྗེན་པོ་དོད་དོད་པོ་འདི་
ཡང་ཡོད་དམ་བྱས་ན་གཟུགས་དབྱིབས་སུ་མ་གྲུབ་ཁ་དོག་ཏུ་མ་གྲུབ། ཆེ་ཚད་
ཆུང་ཚད་ཀྱིས་གཞལ་དུ་མེད་པ་འདི་ཁོ་ན་ཞེས་སུས་ཀྱང་མ་བསྟན་པའི་< པས་
> མིག་གིས་མ་མཐོང་། རྣ་བས་མ་ཐོས། སྣ་ཡིས་མ་ཚོར། ལྕེ་ཡིས་མ་མྱོང་།
ལུས་ཀྱིས་མ་སྤྱད། དང་པོ་གང་ནས་ཀྱང་མ་སྐྱེས། ཐ་མ་གང་དུ་ཡང་མི་
འགག བར་དུ་འདིར་གནས་ཀྱི་ངོས་བཟུང་མེད་ལ། མེད་དམ་བྱས་ན་དུས་
ད་ལྟ་ཡང་སོབ་སོབ་ལའང་ཝལ་ལེ་ཁྱུག་གེ་སལ་ལེ་རྗེན་ནེ་འབོལ་ལེ་ཤིགས་སེ་
འདུག་ལ། གཞི་གནས་སངས་རྒྱས་སེམས་ཅན་དག་མ་དག་ཕྱི་ནང་ཡུལ་ཤེས་
ཅེས་ཅི་ དང་ ཅི་ ཐམས་ ཅད་ སྐྱེད་མཁན་བྱེད་མཁན་ ཐམས་ ཅད་ ཁོ་ རང་ སྟེ།
བྱེད་པ་པོ་ཐམས་ཅད་རང་དུ་སྣང་བ་ལ། མཚན་ཉིད་གར་ཡང་མ་ངེས་པ་
དང་། ཡོན་ཏན་ཐམས་ཅད་ལྷུན་གྱི་གྲུབ་པ་དང་། མཐུན་པར་སྣང་ལ། སྣ་
ཚོགས་སུ་འཆར་བ་རབ། རང་བཞིན་སྐྱེ་མེད་དུ་གནས་པ་དང༌། རོལ་པ་
འགག་མེད་དུ་འཆར་བ་དང༌། ངོ་བོ་གཉིས་མེད་དུ་གནས་པ་དང༌། མཚན་
ཉིད་མཐའ་བྲལ་དུ་གནས་པ་ཏེ། དོན་ལ་སྨྲ་བསམ་བརྗོད་མེད་དུ་མཐའ་བྲལ་
ལ་བློ་ འདས་ དག་ པ་ ཟང་ ཐལ་ དུ་ དོན་ ལ་ གནས་ པ་ ལྟར་ རྒྱུད་ལ་ བཀལ་ ལོ།
གསུམ་པ་ལ་སེམས་རང་འབྱུང་གི་གཤེན་ལྷ། སྐུ་གསུམ་རྫོགས་ པའི་སངས་
113



རྒྱས་རང་འབྱུང་རིག་པའི་རྒྱལ་པོ་ཡེ་ཤེས་གནས་ལུགས་དོན་གྱི་སངས་རྒྱས་དེ་
ཅི་འདྲ་ཞིག་ཡིན། གང་ན་གནས། ཇི་ཙམ་ན་མཐོང་ནམ་ཙམ་ན་མཇལ།
ཇི་ལྟ་བུ་ཞིག་ཡོད་སེམས་ན། དུས་ད་ལྟའི་ཤེས་པ་སྔ་ཕྱིའི་རྟོག་པས་མ་བསླད་
བྱིང་རྨུག་གི་དབང་དུ་མ་སོང་། ཚོགས་དྲུག་སྒོ་ལྔའི་རྗེས་སུ་མ་འབྲེང་བའི་རང་
གསལ་འཛིན་མེད་དུ་ཧྲིག་གེ་བ་འདི་ཡིན་ཏེ། སྒྲ་བོ་ཆེ་དེ་འདི་གཡེར་པོ་ཆེ་
འདི། ཁ་བུག་བུག་ཏུ་བཤད་པ་དེ་འདི། འཕོངས་རུལ་རུལ་ཏུ་བསྒོམ་པ་དེ་
འདི། བརྒྱ་བསམ་ཀྱང་འདི། སྟོང་གཞིག་ཀྱང་འདི་ཡིན་ཏེ། དེ་ཡིན་ཏེ་དེ་
ལ་ཆེར་གྱིས་ལྟོས་ཞེས་དང་། རང་ལ་གནས་བཞིན་དུ་འདི་གཞན་ལ་བཙལ་ན།
བསྐལ་པ་གསུམ་དུ་འདི་བཙལ་རྙེད་མི་འགྱུར། ཅེས་རྫོགས་ཆེན་ལས་གསུངས།
དེ་ཡོད་ཚུལ་ཀྱང་ཆེ་བ་ཀུན་བཟང་ནས་ཆུང་བ་འབུ་སྲིན་ཡན་ཆད་ལ། ཆེ་ཆུང་
མང་ཉུང་བཟང་ངན་སྲབ་མཐུག་མེད་པར་ཁྱབ་བྱེད་དུ་ཡོད་ལ། ཁྱད་པར་དུ་
ད་ལྟ་ཕྱི་སྒྱུ་ལུས་ཀྱི་སྦུབས། ནང་ཙི་རྟའི་དབུས། གསང་བ་ཀུན་གཞིའི་ཀློང་
ནས། སྐུ་གསུམ་དུ་ཁྲོང་ངེ་བཞུགས་ཏེ། དེ་ཡང་མ་ཀུན་གཞི་སྟོང་ཉིད་རྩ་
བྲལ་ཏུ། སང་ངེ་བ་འདི་བོན་སྐུ། བུ་རིག་པ་རང་གསལ་འཛིན་མེད་དུ་སལ་
ལེ་ཧྲིག་གེ་བ་འདི་རྫོགས་སྐུ། རྩལ་རང་འབྱུང་རང་ཤར་རང་གྲོལ་དུ་ཁྲོལ་ལེ་བ་
འདི་སྤྲུལ་སྐུ་ཡིན་ཏེ། གཞི་དེ་ལྟར་སྐུ་གསུམ་རང་ལ་རང་ཆས་སུ་གནས་པ་ལ།
ཉམས་སུ་བླངས་པས་ལམ་གྱི་སྐབས་སུ་རྒྱུད་ལ་ཤར། བྱུང་ཐེབས། ཡིད་ཆེས།
ངོ་ཤེས། ཉམས་སུ་མྱོང་། འོག་ཏུ་ཚུད་པ་དེ་འཆར་ཚུལ་ལམ་གྱི་སྐུ་གསུམ།
དེ་ལ་རྩལ་རྫོགས་ཤུགས་ཐོན་ཐག་ཆོད་རྡེང་ཐོབ་མངོན་དུ་གྱུར་པ་དེ་ནི་མཐར་
ཐུག་འབྲས་བུ་སྐུ་གསུམ་སྟེ། བླ་ཆེན་གྱི་གསུང་ལས། སྟོང་པ་སྣང་གསལ་ལ་
，
114



སྐུ་གསུམ་དུ་ངོ་སྤྲད། མི་གཡོ་མཉམ་གསལ་ལ་སྐུ་གསུམ་དུ་གཟེར་གདབ།
བརྗོད་བ་རྩོལ་མེད་ལ་སྐུ་གསུམ་དུ་ལ་བཟླ་གསུངས། ཡང་ན་རིག་པ་རྟོག་མེད་
བདེ་གསལ་གྱི་ངང་ལ་མ་གཡོས་རྒྱུན་ཆགས་སུ་གནས་པ་དེ་ལ་བྱུང་ཚོར་གྱི་འགྱུ་
བས་མ་བསླད་པ་ནི་བོན་སྐུ། བེམ་རིག་འབྲེལ་བ་ལྷ་སྐུ་རིགས་སྟོབས་ཡེ་ཤེས་
ཤར་ཅིང་གྲོལ་བ་ནི་རྫོགས་སྐུ། ལུས་ངག་གི་བྱ་བྱེད་སྣ་ཚོགས་སྤྱོད་ཅིང་རྩོལ་
བཅས་ཀྱི་མཚན་མ་གྲོལ་བ་ནི་སྤྲུལ་སྐུ་སྟེ། རང་རིག་ཡེ་ཤེས་ཀ་དག་བོན་གྱི་སྐུ།
ལུས་སེམས་འབྲེལ་བ་ལོངས་སྤྱོད་རྫོགས་པའི་སྐུ། བྱ་བྱེད་སྣ་ཚོགས་ཅིར་ཡང་
སྤྲུལ་པའི་སྐུ། ཞེས་རྫོགས་ཆེན་སྙན་རྒྱུད་ལས་གསུངས་སོ། དེ་བཞིན་དུ་ཕྱི་
གཟུགས་སོགས་ཚོགས་དྲུག་གི་འཆར་ཚུལ་ཐམས་ཅད་ཀྱང་གང་ཤར་བའི་ངོ་བོ་
དེ་རང་བཞིན་གྱི་སྟོང་ཆ་ནི་བོན་སྐུ། འགག་མེད་དུ་གསལ་གྱི་གསལ་ཆ་ནི་
རྫོགས་སྐུ། ཆོ་འཕྲུལ་སྣ་ཚོགས་སུ་ཝལ་གྱིས་གཡོས་བའི་ཆ་ནའི་སྤྲུལ་སྐུ་སྟེ།
སྐུ་གསུམ་ངོ་བོ་འདུ་འབྲལ་མེད་པ་གནས་པ་ཡིན། ནང་དུ་ཏོལ་སྐྱེས་བསམ་
དྲན་ཅི་གཡོས་ཀྱང་། སྟོང་ཆ་ནི་བོན་སྐུ་སྣང་ཆ་ནི་རྫོགས་སྐུ་གསལ་ཆ་ནི་སྤྲུལ་
སྐུ་སྟེ། ཐམས་ཅད་ཤེས་ན་སྐུ་གསུམ་གྱི་བདག་ཉིད་དེ། ༧ཡར་མེ་བའི་ཞལ་
ནས། ཞེ་སྡང་སྐྱེས་པ་སྟོང་པ་ཡིན། སྟོང་པའི་ངོ་བོ་གསལ་བ་ཡིན། གསལ་
སྟོང་གཉིས་ མེད་བོན་སྐུ་ཡིན་གསུངས་པ་དང་མཐུན་ནོ། དེ་ལྟར་ཡིན་ན་
འཁྲུལ་ཞིང་འཁོར་བ་སྙམས་ན། ངོ་ཤེས་མ་ཤེས་དང་རྟོགས་མ་རྟོགས་ཀྱི་ཁྱད་
པར་ཏེ། འདི་མཐོང་རྣམས་ཀྱི་འདི་མ་རྟོགས། དེ་རྟོགས་མ་རྟོགས་ཁྱད་པར་
ཆེ། ཞེས་ལུང་དྲུག་ལས་གསུངས་སོ། དེ་ལྟར་གྱི་གདམས་པ་རྣམས་དང་པོར་
ངོས་ཟིན་ ཅིང་ གོ་ བ། བར་ དུ་ རྒྱུད་ ལ་ འབྱོར། ཐ་ མར་ ཉམས་ སུ་ མྱོང་།
115



བཀའ་ལུང་ལས་གསུངས་སོ། བླ་མས་བསྟན་པ། མྱོང་བ་ཤར་བ་གསུམ་པོ་དེ་
གཅིག་ཐོག་ཏུ་གཅིག་བབ་ཅིང་ཕྱེ་ཆུ་འདྲེས། མ་བུ་འཕྲོད། རྡོ་རུས་འབྱོར།
ངོ་ཤེས་ཉམས་མྱོང་དང་ཆས་པ་ནང་ནས་ལྷངས་ཀྱིས་ཤར་ཡིད་ཆེས་རྡེང་ཐོབ་
ཐག་ཆོད་ཀློང་དུ་གྱུར་པ་དེ་ལ་ངོ་འཕྲོད་པ་ཟེར་བ་ལགས་སོ། འགའ་ཞིག་
སེམས་ཅུང་ཟད་ཟིན་པའམ་གནས་ཆ་ཅུང་ཟད་རྙེད་པའམ། གོ་བློ་ཕྱོགས་
ཙམ་ཤར་བའམ། རིག་པ་སྣ་ཁ་འགྱུར་ཙམ་ལ། ངོ་ལེགས་པར་འཕྲོད་ཟེར་བ་
མཐོང་སྟེ་འཛོལ་དོགས་ཡོད། དེ་ལྟར་ངོ་འཕྲོད་པའི་དོན་དེ་ལ་གཟའ་གཏད་
མཐའ་བྲལ་དུ་ལྟ་བ་དེ་ལྟ་བ། དེ་མ་ཡེངས་རྒྱུན་ཆགས་སུ་བསྒོམ་པ་དེ་བསྒོམ་
པ། དེ་འགག་མེད་རྒྱ་ཡན་དུ་སྤྱོད་པ་དེ་སྤྱོད་པ། དེ་དྲི་མེད་རང་སེམས་ལ་མི་
འདའ་བ་དེ་དམ་ཚིག ཅི་བྱས་གཞན་དོན་དུ་འགྱུར་བ་དེ་ཕྲིན་ལས། དེ་དག་
ཀྱང་གདོད་ནས་རང་ཆས་འབྲལ་མེད་དུ་གནས་པ་དེ་གཞི། དེ་གསལ་བཏབ་
རྒྱུད་ལ་སྦྱར་ཉམས་སུ་ལེན་པ་དེ་ལམ། དེ་ལ་རྩལ་རྫོགས་ཤུགས་ཐོན་ཀློང་དུ་
གྱུར་པ་དེ་འབྲས་བུ། དེའི་ངང་ལས་མ་གཡོས་པ་དེ་མཉམ་བཞག དེ་རྒྱ་ཡན་
དུ་ཁྱེར་བ་དེ་རྗེས་ཐོབ། དེ་རྒྱུན་ཆགས་སུ་གནས་པ་དེ་ཞི་གནས། དེ་གསལ་
མདངས་སུ་ཤར་བ་དེ་ལྷག་མཐོང་། དེའི་ངོ་བོ་མངོན་དུ་གྱུར་པ་དེ་རྟོགས་པ།
དེའི་རྣམ་པ་ཡོན་ཏན་དུ་ཤར་བ་དེ་ཉམས། གཞི་གཅིག་ལ་བྱེད་པའི་ཁྱད་པར་
གྱི་སོ་སོར་བརྡ་བཏག་པ་ཡིན་ཏེ། ལྟ་བའི་སྟོབས་ཀྱིས་བསྒོམ་པ་དྲན། བསྒོམ་
པའི་ སྟོབས་ཀྱི་ལྟ་ བ་དྲན། ལྟ་ སྒོམ་ གཉིས་ སུ་ག་ལ་ཡོད་གསུངས་པ་དང༌།
གཞི་གང་ཡིན་པ་དེ་ལམ། ལམ་གང་ཡིན་པ་དེ་འབྲས་བུ་གསུངས་པ་དང་
མཐུན་ནོ། དེ་ནི་འབྲས་ བུ་ངོ༌ སྤྲོད་ ཀྱི་ ཐུན་ མཚམས་ བཀའ་ དྲིན་ ཅན་ གྱི་
116



གསུངས་བཞིན་སྤྲོས་པ་སྟེ་བཅུ་བཞི་པའོ། སྐབས་འདིར་ཡེ་ཤེས་ཟང་ཐལ་
གྱིས་གདམས་པ་བསྟན་ལ་རྗེས་སུ་བསྔོ་བ་སྨོན་ལམ་དང་ཆས་པས་མཐའ་བརྟེན་
པར་བྱས་ཏེ་ཐུན་མཚམས་བཅོ་ལྔ་པའོ། །
དེ་ལྟར་མན་ངག་ཁྲིད་ཀྱི་ལག་ལེན་གོ་རིམ་ཐུན་མཚམས་དང་བཅས་པ་
འདི་ནི། རྗེ་རི་ཁྲོད་པ་ཡབ་སྲས་བརྒྱུད་པར་བཅས་པའི་མཛད་སྲོལ་ལོ། །
འགྲོ་མགོན་གཡེར་མེ་དང་མཚན་ལྡན་བློ་གྲོས་རིན་པོ་ཆེའི་ཐུགས་བཅུད་མཉམ་
མེད་འདུལ་བ་རིན་པོ་ཆེའི་ཞལ་གདམས་ཕྱག་ལེན་ཇི་ལྟ་བ་ལ། ལུང་དང་མན་
ངག་གི་སྐབས་སྦྱར། ཉམས་མྱོང་གིས་གསལ་བཏབ་ནས། ཅུང་ཟད་གསལ་
ཞིང་གོ་བདེ་བར་དཔེ་ ཐོབ་དོན་ཐོབ་ཀྱི་ཚུལ་དུ་ སྙིགས་མའི་བུ་སྒོམ་རྒྱལ་བ་
གཡུང་དྲུང་ལ་རྩེ་གཅིག་གི་ཉམས་ལེན་པ་གྲུ་སྒོམ་སྦྱིན་པ་འོད་ཟེར་གྱིས་བསྐུལ་
ནས། རིན་ཆེན་སྤུངས་པ་མཁར་སྣའི་དགོན་དུ་བཀོད་པའོ། འགལ་འཁྲུལ་
བཤགས་ཅིང་དགེ་བ་དབྱིངས་སུ་བསྔོ། དཔག་མེད་འགྲོ་བའི་དོན་དུ་འགྱུར་
བར་ཤོག སྐལ་ལྡན་ཁྲིད་ཚར་བསྒོམ་ཕྲུག་མ་ཡིན་པར། རང་དགར་སྤེལ་
ཅིང་སྤྲིན་བུ་འདི་བསླད་ནས། དམ་ལས་འགལ་ལོ། ཞེས་བྱས་ཏེ་མན་ངག་
རིན་པོ་ཆེ་ཁྲིད་ཀྱི་རིམ་པ་རྫོགས་སོ། ། སརྦ་མངྒ་ལམ།
1 17



ངོ་སྤྲོད་རིན་ཆེན་གསལ་འདེབས་རྒྱབ་སྐྱོར་
གྱི་གདམས་པ་བཞུགས་སོ།
ངོ་སྤྲོད་རིན་པོ་ཆེ་གསལ་འདེབས་རྒྱབ་སྐྱོར་གྱི་གདམས་པ་ཞེས་བྱ་བ།
དྲིན་ཅན་བླ་མ་རྣམས་ལ་ཕྱག་འཚལ་ལོ། འདིར་བླ་མ་བདེར་གཤེགས་རིག་
འཛིན་གྲུབ་ཆེན་རྣམས་ལ། རིག་པ་ཐབས་དང་རྫུ་འཕྲུལ་གྱིས་སྙན་ནས་སྙན་
དུ་བརྒྱུད་པའི་མན་ངག་ཁྱད་པར་ཡང་རྩེ་འདུས་པའི་ལྟ་དགོངས། བཀའ་
རྒྱུད་ཀུན་གྱི་ཡང་བཅུད། ལྟ་དགོངས་ཐམས་ཅད་ཀྱི་ཞེ་ཕུག གདམས་པ་
ཀུན་གྱི་མདོ་རྩ། སྙན་རྒྱུད་ཀུན་གྱི་སྤྱི་དོན། དུས་གསུམ་རྒྱལ་བའི་དགོངས་པ།
རི་ཁྲོད་པ་ཆེན་པོའི་ཐུགས་བཅུད། དྲིན་ཅན་བླ་མའི་ཞལ་གདམས། ཚིག་
ལྷུག་པ་རུ་བཤད་ནས་དོན་མཛུབ་ཚུགས་སུ་སྟོན་པ། ཡེ་ཤེས་གབ་བསྐུངས་
བཏོན་ནས། རིག་པ་གཅེར་བུར་འབྱིན་པ། མན་ངག་ཐོག་བབས་སུ་བསྟན་
ནས། དོན་ཅར་ཕོག་ཏུ་བསྣན་པ། ཐབས་ལམ་སྣ་ཚོགས་ནས་ཁྲིད་ཀྱང་རིག་
པ་རྐྱང་དེད་དུ་འབྱུང་བ། གདམས་པ་ལག་ལེན་དང་བསྟུན་ནས་མ་བུ་སྐད་
གཅིག་ལ་ སྤྲོད་པ། < རྒྱུད་ > གཅིག་ ཏུ་བསྡུས་ནས་ སངས་ རྒྱས་ བཙན་
ཐབས་སུ་བསྒྲུབ་པ། དོན་གྱི་མདོ་འགག་ལ་འཇུས་ནས་ཚིག་གི་རྩ་བ་ནས་
གཅོད་པ། བློའི་རིམ་པ་དང་བསྟུན་ནས་བྲེ་ཕུལ་ཁྱོར་བའི་ཚུལ་དུ་འཁྲིད་པ་
འདི་ལ་གསུམ་སྟེ། སྔོན་འགྲོ་དང་། དངོས་གཞི་དང༌། རྗེས་ཀྱི་བྱ་བའོ།
118



ལས་
་
དང་པོ་ལ་བཞི་སྟེ། ཡིད་ཆེས་པའི་རྣམ་ཐར་ལོ་རྒྱུས་རྗེས་སུ་དྲན་པར་བྱ་བ་
དང་། དེ་དྲན་ནས་དེ་ལས་ཐོབ་པའི་འཇུག་སྒོ་ཁྱད་པར་ཅན་ལ་སྤྱད་ཚུལ་
དང་། དེ་ལ་སྤྱད་པ་ལ་དེ་ཉིད་སྟོན་པའི་ལམ་གྱི་རྟེན་ངོས་བཟུང་བ། དེ་ཟིན་
ནས་དེས་གསུངས་པའི་དགེ་སྤྱོད་ཟབ་མོའི་གཞུང་བསྲང་བའོ། དང་པོ་ལ།
འོ་སྐོལ་སྐྱེ་བར་དཀའ་བ་འཛམ་བུ་གླིང་གི་དབུས་སུ་སྐྱེས། ཐོབ་པར་དཀའ་བ་
གཙང་མ་མི་ལུས་རིན་པོ་ཆེ་ཐོབ། འཕྲད་པར་དཀའ་བ་གཡུང་དྲུང་གི་བོན་
དང་འཕྲད་པའི་དུས་འདིར། ཡང་དག་པའི་དོན་ཉམས་སུ་བླང་དགོས་ཏེ།
མདོ་ལས། སྟོན་པའི་བཀའ་འདི་མ་ཡེངས་དང་དུ་ལོངས། བདེན་པའི་ཚིག་
་འདི་མ་བརྗེད་གཟུངས་སུ་ཟུངས། གསུངས། དེ་ཡང་དུས་ད་ལྟའི་ རང་
བཞིན་འཕྲལ་རྐྱེན་གྱིས་མ་ཆོད། ཡུལ་དུས་རྣམ་པ་ཡིས་མ་བསྐལ། འབྱུང་
ཕུང་དར་ལ་བབ། རང་དབང་རང་གིས་སྒྱུར་བའི་དུས་འདིར་འབད་དགོས་
སྟེ། དལ་འབྱོར་ཐོབ་པའི་དུས་འདིར་བྱང་ཆུབ་མི་སྒྲུབ་ན། གཙང་མ་མི་ལུས་
ཐོབ་པས་ཅི་ལ་ཕན་གསུངས་སོ། བྱང་ཆུབ་སྒྲུབ་པ་ལ་བཞི། བསྟན་པ་རིན་
པོ་ཆེའི་སྒོར་འཇུག འགལ་རྐྱེན་མི་དགེ་བ་ཐམས་ཅད་སྤུངས། མཐུན་རྐྱེན་
དགེ་བ་ཐམས་ཅད་བླང་། ཐབས་ཕ་རོལ་དུ་ཕྱིན་པ་བཅུ་དང་འབྲེལ་བར་སྤྱད་
དེ། དགེ་བ་ནི་སྤེལ་གཅིག སྡིག་པ་ནི་སྤོངས་ཤིག ཅེས་དང་ཐབས་ཕ་རོལ་
དུ་ཕྱིན་པ་བཅུའི་ལམ་ལ་དབྱུང་ཞེས་མདོ་ལས་གསུངས། བསྟན་པའི་སྒོར་
ཞུགས་ནས་ཀྱང༌། གྲུབ་མཐའི་བླང་དོར་ཤེས་པར་བྱས་ལ། འཇུག་སྒོ་མ་ནོར་
བར་ཐེག་པ་ཆེན་པོ། ལམ་ཟབ་མོ་གྲོལ་ལམ། ཐབས་ཆེན་པོ་ སངས་རྒྱས་
བཙན་ཐབས་སུ་སྒྲུབ་པ་འདིའི་དོན་ཉམས་སུ་བླང་སྟེ། སྐྱེ་བ་གཅིག་གིས་བྱང་
1 19



ཆུབ་སྒྲུབ་པ་འདི། རིག་པ་ཅན་གྱི་སྨན་ཡིན་ཏེ། རྨོངས་པ་ཅན་གྱི་དུག་ཏུ་
འགྱུར། དེ་ཕྱིར་ཀུན་དང་ཀུན་གྱི་ཐུན་མོང་མིན་གསུངས། དེ་ཉམས་སུ་ལེན་
པ་ཡང་། བཀའ་རྒྱ་ཆེ། ལུང་གྲངས་མང་། མན་ངག་གོ་དཀའ་བས། བླ་མ་
དམ་པའི་གདམས་ངག་ལ་རག་ལུས་པས། དམ་པ་རྣམས་ཀྱི་རྣམ་ཐར་དང་ལོ་
རྒྱུས་རྗེས་སུ་དྲན་པར་བྱ་ཞིང་། དང་པོ་གང་གིས་གསུངས། བར་དུ་གང་ལ་
བརྒྱུད། ཐ་མ་ཇི་ལྟར་དར་སྙམས་ན། སྤྱིར་གྱི་ཕྱི་རྒྱུད་ཐམས་ཅད་སྤྲུལ་པའི་
སྐུ་ལས་བརྒྱུད། བརྒྱུད་པ་དེའི་བྱིན་རླབས་ཞུགས་ནས་འགྲོ་བ་ལ་ཕན་ཆེར་
འབྱུང་། ནང་རྒྱུད་ཐམས་ཅད་རྫོགས་པའི་སྐུ་ལས་བརྒྱུད། བརྒྱུད་པ་དེའི་
བྱིན་རླབས་ཞུགས་ན་འཁོར་གསུམ་ཏིང་འཛིན་ལ་རང་དབང་ཐོབ་པ་འབྱུང་།
གསང་རྒྱུད་ཐམས་ཅད་བོན་གྱི་སྐུ་ལས་བརྒྱུད། བརྒྱུད་པ་དེའི་བྱིན་རླབས་
ཞུགས་ནས། རྟོགས་པ་ཁོང་ནས་ཤར་ཞིང༌། སྣང་བ་ལ་རང་དབང་ཐོབ་པ་
འབྱུང༌། བརྒྱུད་པ་དེ་གསུམ་གྱི་ནང་ནས་འདིར་གསང་བརྒྱུད་གཙོ་བོར་སྟོན།
དེ་ལ་ཡང་། སྟོན་པའི་བཀའ་བབས་ཀྱིས་བརྒྱུད་པ། སྙན་རྒྱུད་ཟབ་མོའི་
བརྒྱུད་པ། རྟོགས་ལྡན་ཉམས་ཀྱི་བརྒྱུད་པ་དང་གསུམ་ཡིན་གསུངས། དེའི་
དང་པོ་ནི་གཏེར་སྟོན་གྱི་བླ་མ་རྣམས་ནས། བྲུ་ཞུ་སྤ་རྨེའུ་ལ་སོགས་ལ་བཤད་
བརྒྱུད་དང་། སྒྲུབ་བརྒྱུད་བཀའ་བརྒྱུད་དབང་བརྒྱུད་རིམ་པ་ལྟར་བརྒྱུད་པ་
རྣམས་ཡིན་ཏེ། སྙན་རྒྱུད་ཟབ་མོའི་རྒྱུད་པ་ཞེས་བྱ་བ་སྤྱིར་གཅིག་གོ། གཉིས་
པ་ནི་འཕྲུལ་ངག་གི་བསྟན་པ་རིན་པོ་ཆེ་དར་བའི་དུས་ལ་བབས་ནས། སྔོན་གྱི་
སངས་རྒྱས་དང་སེམས་དཔའ་ཆེན་པོ་རྣམས་ཀྱིས་སྦས་པའི་ཚུལ་གྱིས་ལས་ལྡན་
རེ་རེ་ཙམ་ལ་མཇལ་ནས། ཚིག་དོན་མ་ལུས་པ་སྙན་ནས་སྙན་དུ་བརྒྱུད་པའི་
120



བོན་སྡེ་རྣམས་ཡིན་ནོ། གསུམ་པ་རྟོགས་ལྡན་ཉམས་ཀྱི་བརྒྱུད་པ་ནི། རྗེ་ཀུན་
ཏུ་བཟང་པོ་ནས་ལོ་པཎ་མི་བཞི། བླ་ཆེན་ཡབ་སྲས་ཡན་ཆོད་ལ་དགོངས་
ཉམས་ཀྱི་བརྒྱུད་པ་དར་རྒྱས་དང་བཅས་པ་ཟམ་མ་ཆད་པར་ཡོད་ཀྱང༌། བར་
དུ་རྒྱུ་སེམས་ཅན་གྱི་ལས་དང་བསོད་ནམས། རྐྱེན་རྒྱལ་བློན་གདུག་པ་ཅན་གྱི་
བྱེད་ལས་ཀྱིས་ནུབ། ཕྱིས་འབྱུང་འཕེལ་བའི་དུས་ལ་བབས་པས། གཤེན་
གྱེར་རྨ་དབྱིལ་གཉལ་སྙན་ཁུ་ཚ། གཞོད་ལ་ སོགས་ཀྱིས་གཏེར་ནས་གདན་
དྲངས་པའི་སེམས་ཕྱོགས་རྣམས་ཀྱང༌། བཀའ་བརྒྱུད་བཤད་བརྒྱུད། དཔེ་
བརྒྱུད་ལྟ་བུར་སོང་ནས་བོན་ཕྱོགས་ཙམ་ལས་མན་ངག་དགོངས་ཉམས་ཀྱི་
བརྒྱུད་པའི་སྲོལ་མ་ཚུགས་ཏེ། ཐེག་ཆེན་ཉམས་བརྒྱུད་ཀྱི་བཀའ་ལྡིངས་པ་
ལྟར་གྱུར་པ་ལ་མཁོ་བའི་དུས། དགོས་པའི་སྐབས། མེད་ཐབས་མེད་པའི་
ཐད་ཀར་རི་ཁྲོད་པ་ཆེན་པོ་བྱོན་པ་ལ་བརྟེན་ནས་དར་རྒྱས་སུ་འཕེལ་བ་སྟེ།
དམ་པ་དེ་ལ་རྩ་བའི་བླ་མ་བརྒྱད་ཡོད་དེ། ཤེས་རྒྱུད་སྦྱོང་བའི་བླ་མ་ཞུ་ཆེན་
དང་། ལྷ་རི་གཉེན་པོ་གཉིས། ལམ་སྒོར་འཇུག་པའི་བླ་མ་བྲུ་རྗེ་བཙུན་དང་།
ཞུ་སྒྲོལ་བ་གཉིས། རྒྱུད་གྲོལ་བར་བྱེད་པའི་བླ་མ་མཁན་སློབ་གཉིས། སློབ་
དཔོན་ཇོ་གཡུང་ཇོ་གདུང་སྒྲོལ་ལག་པ་ཡང་ཟེར། མཁན་པོ་མཚོ་བཙུན་ནམ་མཁའ་རྒྱལ་
མཚན། ཞལ་མ་མཇལ་ཀྱང་བྱིན་རླབས་ཞུགས་པའི་བླ་མ་ཁྲོ་ཚང་དང༌། ཏྲེ་སྟོན་
གོ་ཆ་དང་གཉིས་སྟེ་བརྒྱད་དམ་དྲུག་ཏུ་བཞེད་པ་ཡང་སྣང་། དེ་དག་གི་ཞབས་
ལ་གཏུགས། རྒྱུ་འབྲས་ཀྱི་བོན་ཐམས་ཅད་ལ་བློ་སྦྱངས། གབ་པ་ལ་སོགས་
སེམས་སྨད་སྡེ་དགུ་ཐུགས་སུ་ཆུད་པར་མཛད། སློབ་དཔོན་བྲུ་ཞུ་གཉིས་དང་
ཉང་རོ་སྟག་པ་ཁ་ཆེ་ལ་ཚད་མ་གསན་སར་དྲན་པའི་རྐྱེན་སད་དེ། ཤངས་ཀྱི་
121



དཀར་པོའི་བྲག་ལ་སོགས་པར་དབེན་པར་བརྟེན་ཅིང་ཐེག་པ་ཆེན་པོའི་དོན་
རྟོགས་པས། སྟོན་པའི་སློབ་དཔོན་མེད་ཀྱང་ནན་སྒོམ་གྱི་ཚུལ་དུ་ཉམས་ལེན་
མཛད་པས། ཉམས་རྟོགས་ཁྱད་པར་ཅན་ཐུགས་ལ་འཁྲུངས། གྲུབ་རྟགས་
དང་རྫུ་འཕྲུལ་གསལ་སྣང་གི་ཡོན་ཏན་དུ་མ་ལ་མངའ་བསྙེམས། སྒོམ་སྒྲུབ་ཀྱི་
སྲོལ་བཙུགས། ཐེག་ཆེན་གྱི་བསྟན་པ་དར་རྒྱས་སུ་སྤེལ་བས། སྤྱིར་གདུལ་བྱ་
དང་བུ་སློབ་བསམ་གྱིས་མི་ཁྱབ་པ་འཕེལ་ཀྱང་། ཁྱད་པར་འཕགས་པའི་ལས་
ཅན་འགྲོ་བ་ལ་ཕན་ཐོགས་པ། ཐུགས་ཀྱི་སྲས་བཞི། གཉལ་ལྷ་རྗེ་དྲང་སྲོང་།
ཕོ་སྒོམ་ཞིག་པོ། སྒོམ་ཆེན་འབར་བ། ཡར་འབྲོག་མེ་སྟོན། ལྕམ་གཉིས།
རོང་མོ་ཇོ་རྒྱལ་སྙན་མོ་དར་སྒྲོན། གཅུང་བརྒྱད། དམ་པ་ཚུལ་ཤེས། སྟག་
ལོ་འདུལ་བ་མཁན་པོ་ཚུལ་ཁྲིམས་འོད་ཟེར། ཕ་གུ་ཇོ་གདན། མཁན་པོ་ཇོ་
དད། རྒྱ་ཡེ་ཤེས་སྙིང་པོ། ལང་གྲོ་ཇོ་གཤེན་དམ་པ་ཕོ་བཙུན། གྲུབ་པ་ཐོབ་
པ། ཀུན་བཟང་གནས་བརྟན། སྐལ་བསྟན་ཐུགས་སྟོན། ལྔ་བཅུ་རྩ་བརྒྱད།
རི་ཁྲོད་འགྲིམ་ཞིང་ཕྱག་ཕྱིར་འབྲེང་བ་གསུམ་བརྒྱ་ཙམ་རེ་བྱུང་སྟེ། བོན་གྱི་
སྒོམ་གྲྭ་དང་རི་ཁྲོད་པ་ཉམས་ལེན་པ་ཐམས་ཅད་དེ་ནས་དར་ཏེ། རྗེས་འཇུག་
རྣམས་ལ་བཀའ་དྲིན་ཤིན་ཏུ་ཆེ་བ་ཡིན། སྲས་བཞིའི་ནང་ནས་ཁྱད་པར་
འཕགས་ཤིང་ཐུགས་ཀྱི་དགོངས་པ་ལོན་པ། རྟོགས་པའི་རྩལ་ཆེ་བ། སྒོམ་
འབར་དང་ཡར་མེ་བ་གཉིས་ཡིན་པས། རྣམ་ཐར་ཤེས་པར་གྱིས། ཡར་མེའི་
ཞལ་སློབ་ཁྱད་དུ་འཕགས་པ་གཉུག་མའི་རྣམ་འབྱོར་གཤེན་སྒོམ་ཞིག་པོ་དང་།
སྤྲུལ་པའི་སྐུ་དང་མཚུངས་པ་གཤེན་ཆེན་ནམ་མཁའ་ཡིན་ཏེ། དེ་གཉིས་ཀྱི་
ཞབས་ལ་ཡང་བླ་མ་གཡོར་མེས་གཏུགས་ཤིང་། ངོ་སྤྲོད་གདམས་ངག་དང་
122



བཅས་པ་ཞུས་སོ། འབར་བའི་ཞལ་སློབ་ ཁྱད་པར་འཕགས་པ་སྐྱེ་མེད་ཇོ་
གདུང་དང་། ཁྱུང་སྒོམ་ཇོ་གཡུང་ཡིན་ཏེ། དེ་གཉིས་ལ་ཡང་ཞང་རིན་པོ་
ཆེས། དམ་ཚུལ་ཤེས་མོས་པས་གཏུགས་ཤིང་། ཐུགས་ཀྱི་དགོངས་པ་ལོན་
པར་བྱས། སྒོམ་སྒྲུབ་ཚད་དུ་བསྐྱལ། ཉམས་རྟོགས་ཁྱད་པར་ཅན་ཤར་བ་
ཡིན་པས། དེ་དག་གི་ཡང་རྣམ་ཐར་ལོ་རྒྱུས་ཤེས་པར་བྱས་ལ་མོས་གུས་བསྐྱེད།
བླ་མ་རིན་པོ་ཆེ་ཞང་གི་ཞབས་ལ་ཡང་། གཡོར་མེས་གཏུགས་ཤིང་གདམས་
ངག་ཁྲིད་རྫོགས་པར་ཞུས། བྲུ་ཉི་རྒྱལ་གྱི་ཞབས་ལ། གཏུགས་ ནས་ ཐོས་
བསམ་གྱིས་སྒྲོ་འདོགས་ཀྱང་ལེགས་པར་བཅད། དབུས་རི་ནག་པོ་དང་ཡར་
ལྷ་ཤམ་པོ་ལ་སོགས་པར་ཐུགས་དམ་དང་སྒོམ་སྒྲུབ་ཀྱང་མཐར་བསྐྱལ་བས།
དྲན་རིག་མ་བུ་འཕྲོད་ནས་སངས་རྒྱས་ཀྱི་རང་ས་ཟིན། འགྲོ་བའི་དོན་ལ་
དགོངས་ནས་རི་ཁྲོད་པ་ཡབ་སྲས་ཀྱི་མཛད་སྲོལ་ལ་སེམས་ཕྱོགས་སྤྱིའི་རྒྱབ་སྐྱོར་
དང༌། ཁྱད་པར་བླ་ཆེན་པོའི་གདམས་པ་རྣམས་དང༌། ཉིད་ཀྱིས་ཉམས་མྱོང་
གིས་གསལ་བཏབ་ནས། ཉམས་ཁྲིད་ཡི་གེར་བཀོད་ནས་འགྲོ་དོན་བསམ་དུ་
མེད་པ་མཛད་དོ། བླ་མ་དེའི་ཞབས་ལ་འགྲོ་མགོན་བདུད་རྩི་རྒྱལ་མཚན་གྱིས་
གཏུགས་ནས་སྤྱིར་གྱི་ཕྱི་ནང་གསང་གསུམ་གྱི་སྒྲོ་འདོགས་མ་ལུས་པ་བཅད།
ཁྱད་པར་དུ་གདམས་པ་འདིའི་ཚིག་དོན་ཐམས་ཅད་རྫོགས་པར་ཞུས། ཉམས་
སུ་བླངས་པས། ཆགས་སྡང་གི་གཟུང་འཛིན་གྲོལ། འོད་གསལ་གྱི་སྣང་བ་
ཤར། ཉམས་རྟོགས་དང་བྱིན་རླབས་ཀྱི་བཀའ་བབས་ཏེ། རྟོགས་ལྡན་གྱི་
འཁྲུལ་ཞིག་ཆེན་པོར་གྱུར། བསྟན་པའི་རྒྱལ་མཚན་ཚུགས་པས་འགྲོ་དོན་ཡང་
རྒྱ་ཆེར་མཛད་དོ། དེ་ཡིས་འགྲོ་བའི་མགོན་པོ་བློ་གྲོས་རིན་པོ་ཆེ་ལ་བུམ་པ་
123



གང་བྱོའི་ཚུལ་དུ་བརྒྱུད་དེ། ཉམས་སུ་བླངས་པས་མྱོང་རྟོགས་ཀྱི་གྲོལ་བ་ཁྱད་
པར་ཅན་ཐུགས་ལ་ཤར། སྡེ་སྣོད་ཀྱི་དགོངས་པ་རྒྱ་ཆེན་པོ་གྲོལ། མཁས་གྲུབ་
སྒོམ་ཉམས་དང་ལྡན་པའི་རྣལ་འབྱོར་ཆེན་པོར་གྱུར། རྫུ་འཕྲུལ་གྲུབ་རྟགས་
བསམ་གྱིས་ མི་ ཁྱབ་ པ་ མངའ་ ཡང༌ སྦས་ པའི་ ཚུལ་ གྱིས་ འགྲོ་ དོན་ མཛད།
བསྟན་པ་དར་ཞིང་རྒྱས་པར་སྤེལ་ལོ། དེས་ལྔ་བརྒྱའི་སྐྱེས་གཅིག་མཉམ་མེད་
སེམས་དཔའ་ཆེན་པོ། འདུལ་བ་རིན་པོ་ཆེ་ལ་བརྒྱུད་དེ། ཆུ་བོའི་གཞུང་
བཞིན་བསྐྱངས་པས་གཟུང་འཛིན་གྱི་མཚན་མ་མཁའ་ལྟར་གྲོལ་ཏེ། མཐའ་
བྲལ་ནམ་མཁའ་ལྟ་བུའི་རྣལ་འབྱོར་དུ་གྱུར། སྐྱེ་བ་སྔ་ཕྱི། གནས་མཐོ་དམན།
ཕ་རོལ་གྱི་བསམ་པ་ཐམས་ཅད་སྒྲིབ་མེད་ཟང་ཐལ་དུ་གཟིགས་ཤིང་། ཉམས་
རྟོགས་དང་གྲུབ་རྟགས་ཀྱི་ཚུལ་བསམ་གྱིས་མི་ཁྱབ་པ་ལ་མངའ་སྙེམས། རི་
ཁྲོད་པ་ཆེན་པོའི་མཛད་སྲོལ་ཇི་ལྟ་བ་སྒོམ་སྒྲུབ་ཀྱི་རྐང་བཙུགས་སྟེ། གནས་
དང་འགྲོ་དོན་ཕྱོགས་མེད་དུ་ཐེག་པ་ཆེན་པོའི་འཁོར་ལོ་བསྐོར་བས། ཀུན་གྱི་
སྤྱི་ཕུད་ལྟ་བུར་གྱུར་ནས། བསྟན་པ་རིན་པོ་ཆེ་དར་རྒྱས་སུ་ཕྱོགས་མེད་ཀུན་ཏུ་
འཕེལ་བ་ལགས་སོ། བླ་མ་དེའི་དྲུང་དུ་བདག་གིས་ཀྱང་། དང་པོར་སྲུང་
སྡོམ་གྱི་བསླབ་པ་ཞུས་ནས་ངོ་ལྐོག་མེད་པར་བསྲུངས། བར་དུ་ཐོས་བསམ་གྱི་
བཀའ་དྲིན་ནོས་ནས་སྒྲོ་འདོགས་ལེགས་པར་བཅད། ཐ་མར་ཡང་དག་པའི་
དོན་ཞུས་ནས་རང་ངོ་ཤེས་པ་ཙམ་བྱས་པས། འདི་ཕྱི་གཉིས་ཀ་མི་ཁྱུར་ཚུད་
ཙམ་བྱུང་ བ་ ནི་ གསུམ་ ལྡན་ གྱི་ བླ་ མ་ དམ་ པ་ དེའི་ བཀའ་ དྲིན་ ལགས་ སོ།
གདམས་པ་རིན་པོ་ཆེ་འདི་ཡང་རི་ཁྲོད་པ་ཡབ་སྲས་ཀྱི་མཛད་སྲོལ། སྤྲུལ་སྐུ་མེ་
དཔལ་དང༌། མཚན་ལྡན་བློ་གྲོས་ཀྱི་ཐུགས་དགོངས་ཇི་ལྟ་བ་བཞིན། འདུལ་
124



བ་རིན་པོ་ཆེས་ཀྱང་ཤས་ཆེར་ཞལ་གདམས་ཉམས་ཁྲིད་ཀྱི་ཚུལ་དུ་འབོགས་པར་
གདའ་བ། བློ་དམན་ལ་གོ་བདེ་བའམ་རང་ཉིད་ཀྱི་དྲན་པ་གསོ་བའམ། སྣོད་
ལྡན་གྱི་སློབ་མས་བསྐུལ་བའི་ངོར་བཀོད་པ་ལས། མཁས་འདོད་ར་ཆོད་དུ་
གྱུར་པ་མ་ལགས་སོ། མདོར་ན་དེ་ལྟར་གྱི་བརྒྱུད་པ་ཐམས་ཅད་ལས་ལྡན་གྱི་
གང་ཟག་ཟམ་མ་ཆད་པ། རྣམ་སྤྲུལ་འགྲོ་དོན་ལ་བྱོན་པ། ལྟ་དགོངས་ཉམས་
རྟོགས། ཐབས་དང་ཐུགས་རྗེ། འགྲོ་དོན་འཕྲིན་ལས། གྲུབ་རྟགས་རྫུ་
འཕྲུལ་བསམ་གྱིས་མི་ཁྱབ་པའི་ཡོན་ཏན་དག་ལྡན་པ་ཤ་སྟག་ཏུ་བྱོན་པ་ཡིན་
པས། རྣམ་ཐར་དང་ཡོན་ཏན་དྲན་པར་བྱས་ཏེ་མོས་གུས་བསྐྱེད། གསོལ་བ་
བཏབ། བློ་རྩེ་གཏད། རྗེས་སུ་འབྲེང་བ་གལ་ཆེ་བ་ཡིན་ནོ། ། གཉིས་པ་
འཇུག་སྒོ་ལ་གསུམ་སྟེ། ཆེ་བ་བརྗོད་པ་དང་། སུན་ཕྱུང་བ་དང་། ཁྱད་པར་
འཕགས་པའི་རྒྱུ་མཚན་ནོ། ༧དང་པོ་ལ། ཆེ་བ་བརྗོད་པ། རྒྱལ་བ་འཕགས་
པ་རྗེས་འབྲེལ་དང་བཅས་པ་རྣམས་ཀྱིས་ལས་དང་ཉོན་མོངས་སྤོང་གཉེན་ངོ་
སྐལ་གྱི་ཚུལ་དུ་གསུངས་པའི་བོན་ནི་བསམ་གྱིས་མི་ཁྱབ་བརྗོད་ཀྱིས་མི་ལང་
གསུངས། ལུང་དྲུག་ལས། བྱེ་མའི་གྲངས་བཞིན་བསམ་ལས་འདས། དེ་ལ་
དེ་བསྟན་བརྗོད་མི་ལང་གསུངས། ཀུན་ལ་ངན་ཅིང་འདོར་བ་ནི་གཅིག་ཀྱང་
མེད་དོ། གཅིག་བས་ཀྱང་གཅིག་འཕགས་པ། གཅིག་ན་མི་གསལ་པ་གཅིག་
ན་གསལ་བ། གཅིག་རྒྱབ་ཏུ་གཅིག་འབྱུང་བ། གཅིག་གི་དགོངས་པ་གཅིག་
གིས་འགྲེལ་བ་འདྲ་བ་ཤ་སྟག་ཏུ་བཞུགས་མོད། ཤས་ཆེར་གནས་སྐབས་ཀྱི་
བདེ་སྡུག་གཙོ་བོར་སྟོན་པའི་དྲང་དོན་མང་སྟེ། ཐེག་དམན་རྣམས་ཀྱི་སྤྱོད་
ཡུལ་དུ་བཀྲིད་དྲང་སེམས་ཀྱི་ལམ་དུ་སོང་བས། དོན་དང་འཕྲད་པ་ག་ལ་
125



འགྱུར། ཅེས་ལུང་དྲུང་ལས་གསུངས། དེས་ན་འདིར་ཐེག་པ་ཆེན་པོའི་བོན་
འདི། ཐབས་ཆེ་སྒོ་ཡངས་ལམ་མྱུར་དེའི་ནང་ནས་ཀྱང་ངེས་དོན་མན་ངག་གི་
སྐོར་འདི། བོན་གྱི་སྙིང་པོ། མར་གྱི་ཡང་ཞུན། ཆང་གི་ཉིང་ཁུ་ལྟ་བུ་ཞིག་
ཡིན་པས། ཀུན་ གྱི་དགོངས་ པའི་མཐར་ཐུག་ སྟེ། འདི་ ཐོས་འདིའི་དོན་
བཞིན་སྤྱད་གྱུར་ན། བོན་ཉིད་དབྱིངས་སུ་སེམས་པ་གཡོ་བ་མེད། ཅེས་གབ་
པ་ལས་གསུངས། དཔེར་ན་མི་དཔའ་སྡེར་གཉིས་ཀྱང་། དགྲ་ལ་རྒྱུག་པས་ཁ་
ཚབ་ལ་ཁྱད་མེད་ཀྱང་། འཕྲད་དུས་ཁྱད་ཆེ་བ་ལྟར། ཐིག་སྒོ་རྣམས་འབྲས་
བུ་སངས་རྒྱས་པ་ལ་ཁྱད་མེད་ཀྱང༌། སྒྲུབ་ཚུལ་དང་གདམས་ངག་གི་གནད་
ཟབ་མི་ཟབ་ཁྱད་ཆེ་སྟེ། འདི་ལམ་བགྲོད་མེད། འཁྲུལ་པ་སྤང་མེད། འབྲས་
བུ་རྩལ་མེད་དུ་ལྷུན་གྲུབ། རྒྱུ་འབྲས་རྫུན་དུ་བཏང་ནས། ལུས་རྒྱ་འདིའི་སྟེང་
དུ་སངས་རྒྱས་ཀྱི་དགོངས་པ་བཙན་ཐབས་སུ་འབྱུང་ངེས་པ་སྟེ། མདོ་ལས་སྐྱེ་
བ་གཅིག་གིས་བླ་མེད་སྒྲུབ་པ་འདི། རིག་པ་ཅན་གྱི་སྨན་ཡིན་ཏེ་རྨོངས་པ་ཅན་
གྱི་དུག་ཏུ་གྱུར། དེ་ཕྱིར་ཀུན་དང་ཀུན་གྱི་ཐུན་མོང་མིན་གསུངས། ༧གཉིས་
པ་སུན་ཕྱུང་བ། ལྟར་སྣང་བའམ། འོག་མ་བ་རྣམས་ཀྱི་ལྟ་བ་ཁྱི་རྒན་ཧ་སིང་
ཁྱེར་བ་འདྲ་སྟེ། གཟའ་གཏད་མེད་པའི་དོན་མ་རྟོགས། སྒོམ་པ་གླང་རྒན་
རྟོད་ལ་མནན་པ་འདྲ་སྟེ། སྒོམ་ཡེངས་མེད་པའི་དོན་མ་རྟོགས། སྤྱོད་པ་སྦུར་
བ་བལ་དུ་བཏུམས་ པ་འདྲ་ སྟེ། ཤུགས་འབྱུང་གཉུག་མའི་དོན་མ་རྟོགས།
དམ་ཚིག་ཐ་མལ་གྱི་གཉེན་སྲིད་ལྷ་འདྲེ་ཕྱོགས་མེད་ཡི་སྲུང་གི་དོན་མ་གཏོགས།
འབྲས་བུ་མཆོང་བུའི་བྱི་དོར་འདྲ་སྟེ། སྒྲུབ་མེད་རང་ཆས་ཀྱི་དོན་མ་རྟོགས་
པས། ལམ་རིང་འབྲས་བུ་འགྱངས་པས་དོན་དང་འཕྲད་པ་དཀའ་སྟེ། རྩོལ་
126
1，
，



སྒྲུབ་ལམ་ལ་གནས་པའི་གང་ཟག་རྣམས། དངུལ་ ལ་ ཡང་ཞུན་བྱས་ ཀྱང་
ལྕགས་མི་འབྱུང༌། ཞེས་ལུང་དྲུག་ལས་གསུངས་སོ། ༧/གསུམ་པ་ཁྱད་པར་
འཕགས་པའི་རྒྱུ་མཚན་ལ་འདི་ཡི་ལུགས་ཀྱི་བཤད་རྒྱུད་གྲུབ་མཐའི་བཀའ་སྲོལ།
བཤད་པ་དེ་བཤད་པར་རང་དུ་བྱེད། གདམས་ངག་དེ་གདམ་ངག་རང་དུ་
འདེབས། སྒྲུབ་རྒྱུད་སྒོམ་ཆེན་གྱི་ལུགས། ལག་ལེན་དམར། ཁྲིད་རང་དུ་
འབོག་པའི་ལུགས། བསྟན་ལུགས་ཀྱང་ཚིག་གི་བརྗོད་པ་རྒྱ་ཆེན་པོ་མི་སྤྲོ་བར།
དོན་གྱི་དགོངས་པ་བཅུད་ཕྱུང་ནས། ཚིག་ཏུ་ཉུང་ལ། དོན་དུ་འདྲིལ་བ།
རྒྱུད་ལ་འབྱོར་བ། སྦ་གསང་མེད་པ་གོ་ཡུལ་བདེ་བར་སྟོན། ཉམས་སུ་ལེན་
ལུགས་ཀྱང་། རྒྱུ་འབྲས་ཀྱི་བོན་ ཅི་ རིགས་ ནི། ལག་ལེན་ བསླབ་ པ་ ཙམ།
ཚིག་ཟིན་པ་ཙམ། ཡིན་ལུགས་ཤེས་པ་ཙམ། དོན་གོ་བ་ཙམ་གྱིས་ཆོག་པ་ལ།
འདི་ནི་ཉམས་སུ་ལེན་དགོས། བླངས་པས་མི་ཆོག་རྒྱུད་ལ་ཁེལ་དགོས། ཁེལ་
བས་མི་ཆོག་མྱོང་པ་ཤར་དགོས། ཤར་བས་མི་ཆོག་དམར་ཐག་ཆོད་དགོས།
ཆོད་པས་མི་ཆོག་ཀློང་དུ་གྱུར་དགོས། དེ་ནས་རིན་ཆེན་སྣ་ལྔའི་གླིང་ལ་ཕྱིན་པ་
དག གཏིང་ < ཇིག་> ནོར་དུ་གསེར་ལུས་ལ་འཆང་། འཇུག་སྒོ་མ་ནོར་བ་
གཡུང་དྲུང་གི་བོན་དང་འཕྲད་པ་དག གདམས་ཁ་ཡོད་ཕན་ཆོད་ཐེག་པ་
ཆེན་པོ་ཡི་དོན་ལ་ཅིའི་ཕྱིར་མི་སྤྱོད། ཚེ་རབས་མང་པོར་ལུས་སེམས་རྡུལ་དུ་
བརླགས་པ་ལ་མདོ་དོན་མེད་ལས་ཆེ། འགའ་ཞིག་ཐེག་ཆེན་གྱི་དོན་སྨོད་དེ།
ར་བར་མ་ཕྱིན་པར་རྩེ་ལ་སྙེགས་འདོད་པ་དང་མི་འདྲའམ། འགའ་ཞིག་ཀུན་
ཏུ་བཟང་པོའི་དགོངས་དོན་ཕྱིན་ ཅི་ མ་ལོག་ པ་ ལ་ བསྐུར་ པ་ འདེབས་ཀྱིས།
ངན་སོང་གི་རྒྱུ་མི་བྱེད་དམ། དེ་ཕྱིར་འོག་མའི་ལྟ་སྤྱོད་སུན་ཕྱུང༌། གོང་མའི་
127



ཆེ་བ་བརྗོད་པས། འཇུག་ སྒོའི་ གདམས་ཁ། གྲུབ་ མཐའི་བླང་དོར་ཤེས།
ཐེག་པ་ཆེན་པོ་ལ་འཇུག་ཅིང་། འབྲས་བུ་མྱུར་དུ་ཐོབ་པའི་དགོས་པ་ཡོད་
དོ། ། གསུམ་པ་ལམ་གྱི་རྟེན་ལ་གཉིས་ཏེ། གཙོ་བོར་བླ་མ་ལ་བསྟེན་པ་དང་།
རྒྱལ་ཐེབས་སློབ་མ་བཙལ་བའོ། དང་པོ་ལ་གསུམ་སྟེ། བསྟེན་དགོས་པའི་རྒྱུ་
མཚན་དང་། དེའི་ བླང་ དོར་ དང༌། བཙལ་ ཞིང་ བསྟེན་ པའི་ ཐབས་ སོ།
༧/དང་པོ་སེམས་སངས་རྒྱ་བ་ལ་སྒོམ་དགོས་ཏེ། མདོ་ལས། བསམ་གཏན་
ཏིང་འཛིན་སྒོམ་ན་བླ་མེད་བྱང་ཆུབ་ཐོབ་གསུངས། དེ་སྒོམ་པ་ལས་སེམས་
རྟོགས་དགོས་ཏེ། དེ་རྟོགས་མ་རྟོགས་ཁྱད་པར་ཆེ་ཞེས་གབ་པ་ལས་གསུངས།
དེ་རྟོགས་པ་ལ་མན་ངག་ཟབ་མོ་ལ་བརྟེན་དགོས་ཏེ། མན་ངག་འདི་དོན་
རྟོགས་གྱུར་ན། རྩོལ་བ་མེད་པར་མངོན་སངས་རྒྱས་གསུངས། གདམས་
ངག་བླ་མ་ལ་རག་ལས་ཏེ། བླ་མ་ནི་སྟོན་པའི་གདུང་སོབ། སངས་རྒྱས་ཀྱི་
ཞལ་སྐྱིན། ཐར་པའི་དེད་དཔོན། འདྲེན་པའི་གཙོ་བོ་ཡིན་པའི་ཕྱིར་ཏེ། བླ་
མས་མ་བསྟན་སངས་རྒྱས་མེད་གསུངས། གནས་སྐབས་མཐར་ཐུག་གི་དོན་
ཐམས་ཅད་བླ་མ་ལ་རག་ལུས་པའོ། ༧གཉིས་པ་བླང་དོར་ལ། ཡོན་ཏན་མི་
ལྡན་པའི་བླ་མ་བསྟེན་དུ་མི་རུང་སྟེ། ཡེར་པའི་བོན་སྐོར་ནས། ཤིང་སྐམ་ལྟ་
བུ་ཡོན་ཏན་སྐྱེད་མི་ནུས་པ་དང༌། དུག་སྦྲུལ་ལྟ་བུ་སྡིག་སྤྱོད་དང་། དུག་སྦྱོར་
ལྟ་བུ་བསམ་སྦྱོར་ཡ་བྲལ་བ་དང་། དུག་ཆུ་ལྟ་བུ་ལུང་ལོག་པར་བསྟན་པའམ།
ཡང་ན་རི་ཁྲོད་ པས་ མཁྱེན་པ་དང་མཛད་སྤྱོད་དུ་འཛོལ་ པའི་རིགས་ཡིན་
གསུངས་པས། དེ་དག་ནི་ཐབས་ཀྱིས་སྤང་ཞིང་། མ་སྤང་ན་འདི་ཕྱིའི་གྲོས་
འཛོལ། སྐྱོན་གྲིབ་ཀྱི་ཕུང་པོར་འགྱུར་ཏེ་བཅུད་དང་མི་ལྡན་སློབ་དཔོན་སྤང་
128



བྱ་ཞིང་། ཅེས་དྲང་དོན་དང་། རྒྱུས་མེད་ལམ་པས་ས་སྒྲོད་ན། གནས་སུ་
ཕྱིན་པར་མི་འགྱུར་ངེས་ཞེས་གསུངས། དེས་ན་བཅུད་ལྡན་བསྟེན་པ་གལ་ཆེ་
སྟེ། དེ་ཡང་རྫོགས་ཆེན་ཡངས་རྩེ་ནས། ཐུན་མོང་གི་ཡོན་ཏན། ཐུན་མོང་
མ་ཡིན་པའི་ཡོན་ཏན། ཁྱད་པར་གྱི་ཡོན་ཏན་དང་གསུམ་དང་ལྡན་པ་ཞིག་
ཡིན་གསུངས། ༧དེའི་དང་པོ་ནི། ཁུངས་ནས་བྱུང་བའི་ལུང་ བསྟན་ པ།
ཐོས་བསམ་གྱིས་རྒྱུད་གྲོལ་བ། གཏན་ལ་ཕེབས་པའི་རིག་པ་ཤར་བ། ཕྱིན་ཅི་
མ་ལོག་པའི་གདམས་ངག་སྟོན་ཤེས་པ། ཐུགས་རྗེ་ལ་བྲི་བཀོལ་ཆུང་བ། འགྲོ་
བའི་དོན་ལ་བརྩོན་འགྲུས་ཆེ་བའོ། ༧གཉིས་པ་ལ་ཡང་དྲུག་སྟེ། རྟོགས་པས་
ལྟ་བ་ཁྱད་དུ་མི་གསོད་པ། ཉམས་མྱོང་གིས་ སྒོམ་པ་ཡལ་བར་མི་འདོར་བ།
བྱ་བྱེད་ཀྱི་སྤྱོད་པ་གཞུང་མ་ལོག་པ། མཐར་ཕྱིན་གྱི་འབྲས་བུ་མངོན་དུ་སྣང་བ།
འཇིག་རྟེན་འདིར་ཞེན་པ་ཆུང་བ། ཕྱི་མ་འབའ་ཞིག་དོན་དུ་གཉེར་བའོ།
གསུམ་པ་ལ་ཡང་གདམས་ངག་གིས་རྒྱུད་ཁྲོལ་བ། བྱིན་རླབས་ཀྱིས་བར་ཆོད་
སེལ་བ། སེམས་བསྐྱེད་ཀྱི་གོ་ཆ་ཆེ་བའོ། ཡང་ན་རི་ཁྲོད་པའི་གསུང་བཞིན།
མཁྱེན་པ་དང་མཛད་སྤྱོད་མ་འཛོལ་པ་ཞིག་ཡིན་ནོ། གསུམ་པ་ལ་གསུམ་སྟེ།
བཙལ་བའི་ཚུལ་དང༌། བསྟེན་པའི་ ཐབས་ དང༌། བསྙེན་ པའི་ རིམ་ པའོ།
དང་པོ་ལ། དེ་འདྲའི་བླ་མ་དེ། རྒྱུས་མེད་ལམ་པའི་ཚུལ། མི་ཤ་སྐྱེལ་མའི་
ཚུལ། ཆུ་སྒྲོལ་གྲུ་པའི་ཚུལ། སྲོག་སྐྱོབ་གོ་ཆའི་ཚུལ། ནད་གསོ་སྨན་པའི་
ཚུལ་དང༌། སྐོམ་པ་ཆུས་གདུང་བའི་ཚུལ་གྱིས་དཀའ་ཚེགས་དང་། ཁེ་ཉེན་
ལ་མི་ལྟ་བར་བཙལ་ལོ། གཉིས་པ་བསྟེན་པའི་ཐབས་ལས་བྱ་བ་སྲོལ་ལྔའི་སྒོ་
ནས་བསྟེན་ཏེ་བླ་མ་བསྟེན་མཁས་པ། བསྟེན་ཤེས་པ། བསྟེན་ཡུན་རིང་བ།
129



བསྟེན་པས་མི་སྐྱོ་བ། བསྟེན་པའི་མདོ་ཆེ་བའོ། དང་པོ་བསྟེན་མཁས་པ་ནི་
བདག་གི་དོན་ཐམས་ཅད་འདི་ལ་རག་< ལས་> པས་འདི་ནི་དར་ཙམ་ཡང་
མེད་ཐབས་མེད་སྙམ་པའི་ངང་ནས། ལུས་གུས་པ། ངག་སྙན་པ། སེམས་
མོས་པས། ཕྱོགས་སུ་ཟས་ནོར་ལུས་སྲོག་ཀྱང་གཏོང་ཕོད་པའོ། ། གཉིས་པ་
བསྟེན་ཤེས་པ་ནི། མི་འོས་པ། མི་ཐང་བ་ཅི་མཛད་ཀྱང་ཐེག་པར་བྱས་ལ་
བསྟེན། ཕྱོགས་སུ་ཟས་ནོར་དཀའ་སྡུག་རྒྱུ་ཚགས་ཅི་སོང་ཡང་། དྲིན་མི་རྩི།
ཚིག་རྩུབ་དང་ཁྲོ་གཏུམ་ ཅི་བྱུང་ཡང་གདམས་ངག་ ཏུ་བསམ། མཛད་སྤྱོད་
དང་བྱེད་ལུགས་ཅི་འདྲ་འདུག་ཀྱང་སྐྱོན་ལ་མི་བརྟག གཞན་ཡང་དད་ཅིང་
གུས་པ། མོས་ཤིང་གཉན་པའི་ཚུལ་གྱིས་འདུ་འབྲལ་དང་ཐང་ལྷོད་མེད་པར་
བསྟེན་ནོ། གསུམ་པ་བསྟེན་ཡུན་རིང་བ་ནི་བླ་མའི་བསྟེན་ཡུན་ཐུང་ན་བུ་ཁ་
ལག་མ་འཕྲོད་པར་མས་བོར་བ་དང་འདྲ་བས། ཡུན་དུ་བསྟེན། ཐུགས་
དགོངས་བླངས། ཕྱག་ལེན་བསླབ། ཞལ་སྔ་འགྲིམ། སྤྲོས་པ་བཅད། ཅི་
གསུངས་ལ་ནན་ཏུར་བྱའོ། བཞི་པ་བསྟེན་པས་མི་སྐྱོ་བ་ནི་འདྲིས་ཀྱིན་ཇེ་གུས།
ཇེ་མོས་ཞབས་ཏོག་ཇེ་ཆེ་ལ་བཏང་ལ། སངས་རྒྱས་ཀྱི་ངོ་བོ་ཡིན་ཡང་ཡིན།
དེའི་འདུ་ཤེས་བཞག་ཀྱང་བཞག་ལ། མོས་གུས་སྐད་ཅིག་ཀྱང་ལྡེམ་ཀྱང་མ་
ཤོར་བར་བསྟེན་ཏེ། བླ་མ་སངས་རྒྱས་སུ་མཐོང་ན་གདམས་ངག་བདུད་རྩི་རུ་
འབྱུང༌། བླ་མ་ཐ་མལ་དུ་མཐོང་ན་གདམས་ངག་ཟས་སྐོམ་དུ་འབྱུང༌། བླ་མ་
ཁྱི་རྒན་དུ་མཐོང་ན་གདམས་ངག་ཁྲུ་བཤལ་དུ་འབྱུང་། ཅེས་ཁྱུང་སྒོམ་གྱིས་
གསུང་ངོ༌། ལྔ་པ་བསྟན་པའི་མདོ་ཆེ་བ་ནི་ཐུགས་ཀྱི་དགོངས་པ་ཐམས་ཅད་
ལོན། མཛད་སྲོལ་དང་ཕྱག་ལེན་ཐམས་ཅད་ལོབས། ཉམས་རྟོགས་དང་
130



བྱིན་རླབས་ཐམས་ཅད་རྒྱུད་ལ་ཞུགས་པའོ། ༧གསུམ་པ་བསྙེན་པའི་རིམ་པ་
ལ་གཉིས་ཏེ། དངོས་དང་དབྱེ་བའོ། དང་པོ་ལ་རབ་ཤེས་རབ། འབྲིང་སྤྱོད་
ལམ། ཐ་མ་ཟང་ཟིང་གི་སྒོ་ནས་ཐུགས་བཟུང་། དེའི་དང་པོ་ནི་སྙིང་ལ་རུས་
པ་ཐུར་གྱིས་ བཅུག་ནས་གདམས་ངག་ ཐམས་ ཅད་ཀྱང་། བླ་མས་ བགོ་བ་
བཞིན་དུ་སྤྱོད། ཕོག་པ་བཞིན་དུ་དང་དུ་ལེན་ཏེ། དོན་དུ་རང་གིས་རང་ལ་
མ་ཁྲེལ་བ་ཐོས་བསམ་དང་སྒོམ་སྒྲུབ་ལ་བརྩོན་ན་བླ་མས་ཀྱང་ཐུགས་རྗེས་རང་
ཤུགས་ལ་འཛིན་ པ་ ཡིན་ མོད། རང་ལ་ དད་ མོས་ ཀྱི་ཉེར་ལེན་མེད་ པས་
གདམས་ངག་དང་བླ་མ་ལ་གཤེ་སྟེ་སྐྱུག་བྲོ། གཉིས་པ་ནི་དུས་རྒྱུན་དུ་སྤྱོད་ལམ་
རང་ཡང་ གལ་ ཆེ་ བས་ ཐུགས་ དང༌ མི་ འགལ་ བ་ ཐུགས་ ཁྲེལ་ མི་ གཏོང་ བ།
བཀའ་དང་དུ་ལེན། གསུང་རྗེས་སུ་སྒྲུབ། སྐད་ཙམ་ཡང་ཐུགས་ཟུར་སྤྱན་
ཟུར་ལ་མ་ཕོག་པར་བྱེད་པའོ། གསུམ་པ་ནི། བསགས་པ་དམ་པ་ནོར་གྱི་
དབྱིག ཟས་ཀྱི་བཅུད། སྐྱོབ་པའི་གོ། གང་གཅེས་པ་དམར་བ་རྣམས་ཀྱང་
འཛིན་ཆགས་མེད་པ་བླ་མའི་ཕྱོགས་སུ་བཏང་། མེད་པ་དམིགས་ལ་སྤྲུལ་པ་
འབུལ། གཅེས་པའི་དམ་པ་ལུས་ཀྱི་བུ། འགྲོགས་པའི་གྲོགས། དགོས་པའི་
སྲིད་སྡེ། གདུང་བའི་གཉེན་ཐམས་ཐད་ཀྱང་བླ་མའི་ཕྱོགས་སུ་བཏང་། གུས་
པའི་དམ་པ་ལུས་ཀྱིས་སྐོར་ཕྱག ངག་གིས་ཚོར་བསྟོད་ཡིད་ཀྱིས་དྲན་མོས་པ་
རྣམས་ཀྱིས་ལུས་སེམས་ཧྲིལ་གྱིས་བཞུར་ལ་ཐུག་ཕྲད་དུ་བྱ། བཙའ་རྫིའི་དམ་
པ་བུ་གཅིག་གི་མའམ། རྒྱལ་པོའི་དཀོར་རམ། སོ་མཚམས་ཀྱི་མཁར་རམ།
གཅེས་པའི་ནད་པ་ལྟར་ལྡེམ་རྒྱང་མེད་པར་བཙའ་སྟེ། ནེ་གུའི་གསུང་ལས།
དེ་ལྟ་བུའི་དཔོན་གསས་ཀྱི་རྩར་རང་ལ་དད་མོས་དང་ཉེར་ལེན་ཡོད་ན་སྡིག་པོ་
131



ཆེས་ཀྱང་དངོས་གྲུབ་ཐོབ་པ་ཚེགས་མེད་གསུངས། དེས་ན་བླ་མ་སངས་རྒྱས་
ཡིན་ཡང་ཡིན། ཤེས་ཀྱང་ཤེས་པར་བྱ་སྟེ། མ་གོ་བ་གོ་བ། མ་རིག་པ་ནི་རིག་
པ། མ་གྲོལ་བ་ནི་གྲོལ་བ། ཐམས་ཅད་བླ་མ་ལ་རག་ལུས་པའི་ཕྱིར་མཐོང་
ཡང་སངས་རྒྱས་མཐོང་དགོས་སོ། ༧གཉིས་པ་ལ་བླ་མ་ལ་ཡང་རྩ་བའི་བླ་མ།
བརྒྱུད་པའི་བླ་མ། འདྲེན་པའི་བླ་མའོ། དང་པོ་ནི། ལུང་འབོགས་ པ།
རྒྱུད་གྲོལ་བ། ངོ་སྤྲོད་པ། དབང་བསྐུར་བ། ཁྲིམས་འབོགས་པ་ཐམས་ཅད་
ཚང་བའམ། རེ་རེས་ཀྱང་རྩ་བའི་བླ་མར་འགྱུར་རོ། གཉིས་པ་དེ་བླ་མའི་བླ་
མ་དེའི་ཡང་གོང་མ་རྣམས་ཡིན་ཏེ། དེ་དག་མེད་ན་རྩ་བའི་བླ་མ་མི་འབྱུང་
བས་ཤིན་ཏུ་དྲིན་ཆེའོ། གསུམ་པ་ནི་སྡིག་པ་ཅན་དགེ་བར་འདྲེན་པ་དང་།
ཞལ་མ་མཇལ་ཡང་རང་བཞིན་ཐུགས་རྗེས་གཟིགས་པ་དང༌། ཞལ་མཇལ་
ཙམ། གསུང་ཐོས་ཙམ། རྣམ་ཐར་ཚོར་བ་ལ་བླ་མར་འཛིན་པ་དང་ཐབས་
ཀྱིས་ལམ་སྒོར་འཇུག་པ་ཐམས་ ཅད་འདྲེན་པའི་བླ་མའོ། ༧གཉིས་པ་རྒྱལ་
ཐེབས་ལ་གསུམ་སྟེ། སྣོད་ལྡན་ངོས་བཟུང་བ་དང༌། བསྟེན་ཅིང་བཙའ་བ་
དང་། མི་ལྡན་པ་སྤང་བའོ། དང་པོ་སྣོད་ལྡན་ངོས་བཟུང་བ་ལ་བླ་མ་མཚན་
ལྡན་ཡོད་ཀྱང༌། སློབ་མ་སྣོད་ལྡན་མེད་ན། མ་ལ་ཞོ་ཡོད་ཀྱང་བུ་ལ་རྐན་མེད་
པ་དང་འདྲ་བས། སྣོད་བཅུད་འཛོམ་དགོས། དེ་ལ་ཅོག་བཞག་ལས། ལོ་
གསུམ་ཕྱིའི་ཡུལ་བརྟགས། ལོ་གསུམ་ནང་གི་བཅུད་བརྟག་གསུངས་ཀྱང་།
རི་ཁྲོད་པའི་ཞལ་ནས། ནང་གི་སེམས་ལས་སུ་རུང་ན། ཕྱི་ལུས་ངག་གི་སྤྱོད་
ལམ་ཀྱང་དེ་དང་ཤས་ཆེར་འབྲེལ་ཏེ། ལྡུམ་གྱི་རྩ་བ་སྨན་ན་ལོ་འདབ་འབྲས་བུ་
ཡང་སྨན་ཏེ། ངག་སེམས་ཀྱི་ལོ་མ། སྤྱོད་པ་སེམས་ཀྱི་ནང་བྱིན་ཡིན་གསུངས།
132
--
-



དེའི་ཕྱིར་རྫོགས་ཆེན་ལྟར། དད་པའི་དང་ཀ་བདེ་བ། བརྩོན་འགྲུས་ཀྱི་
སྤོབས་པ་མྱུར་བ། དཀའ་ཐུབ་ཀྱི་སྡུག་སྲན་ཡོད་པ་སྟེ། རི་ཁྲོད་པའི་ཞལ་
ནས། དད་པ་བརྩོན་འགྲུས་ཤེས་རབ་ལྡན། དེ་ཡང་སེམས་བསྐྱེད་མོས་གུས་
ལྡན་ཅེས་ཁྱད་པར་ལྔ་ལྡན་དུ་བཞེད་པ་དང་མཐུན་ནོ། ཡང་བླ་མ་འགའ་ཞིག་
གི་ཞལ་ནས། ཞེ་དག་པའི་དགེ་སྦྱོར་ཞིག་བྱེད་ན་སྙིང་རུས་ཀྱིས་བཅད་པ་ཆེ་བ་
རྡོ་བཅག་པ་དང་འདྲ་བ། མིས་ཟེར་བ་ལ་ཆེད་དུ་མི་ཉན་པ་འཕྱོན་མ་རླུང་
གིས་ཁྱེར་བ་འདྲ་བ། འདུ་འཛི་ལ་རབ་ཏུ་འཇིགས་པ་རི་དྭགས་ལ་རྫི་ཕོག་པ་
འདྲ་བ། འདོད་ཡོན་ལ་ཞེན་པ་ལོག་པ་སྐྱུགས་ནད་ཅན་ལ་ཟས་བསྟན་པ་འདྲ་
བ། འཕྲལ་གཉེན་ལ་གཏིང་གཅུས་ པས་གཡག་རྒན་གྱིས་སྐྱེ་འགྱིང་འདྲ་བ།
རྩིས་གདབ་མེད་ པ་ཉེན་ ཅན་གཡང་ལ་མཆོངས་ པ་འདྲ་བ། སྡུག་ཐུག་པ་
ཡུགས་མོས་བུ་ཡར་གསོ་བ་འདྲ་བ། སྔར་བྱས་ལ་འགྱོད་པ་ནག་ཅན་ཁྲིམས་ལ་
ཐུག་པ་འདྲ་བ། ལོང་མེད་རྒྱུད་ལ་སྐྱེས་པ་འཆི་ཁའི་ནད་པ་འདྲ་བ་ཞིག་དགོས་
གསུངས་པ་ལྟར་རོ། གཉིས་པ་བསྟེན་ཅིང་བཙལ་བ་ལ་དེ་འདྲའི་དཔོན་སློབ་
དང་ལྷག་པར་འཕྲོད། སྣོད་དང་བཅུད་དུ་འཛོམས་ནས་བླ་མས་ཀྱང་འདུ་
ཤེས་བཞིའི་སྒོ་ནས་བསྐྱང་སྟེ། རྒྱལ་པོའི་རྒྱལ་བུ་ཚུགས་འཛིན་པ། རྒྱལ་པོའི་
སྲས་ལ། དཀོར་འབོགས་པ་དང༌། ཡོ་བྱད་ལྡན་པས་སྦྱིན་གཏོང་དང་། མ་
ཡིས་བུ་གསོ་བའི་འདུ་ཤེས་བཞི་བཞག་ལ་བསྐྱང་ཞིང་བསུལ། དེ་ནས་དཔོན་
སློབ་བུམ་པ་གཅིག་ནས་གཅིག་བྱོའི་ཚུལ་དུ། བཀའ་དྲིན་གདམས་ངག་དང་།
སྐུ་དྲིན་བྱིན་རླབས་ཞུས་སྟེ། སློབ་མས་ཇི་ལྟར་ཞུ་བ་དང་། བླ་མས་ཇི་ལྟར་
གནང་བ་དང༌། གནང་ནས་ཇི་ལྟར་བསྐྱང་པའོ། ༧དང་པོ་ནི་ལོག་པའི་
133



མཐོང་ལུགས་ལྔའི་སྒོ་ནས་ཞུ་བ་སྤང་སྟེ། རང་རྒྱལ་པོར་མཐོང་བ། བླ་མ་
ཚོང་དཔོན་དུ་མཐོང་བ། གདམས་ངག་ཟོང་དུ་མཐོང་བ། གྲོགས་གོང་མ་
དགྲར་མཐོང་བ། ཉམས་ལེན་བྱེད་པ་ཚེ་མ་ཕྱིད་པར་མཐོང་བ་དང་ལྔའི་སྒོ་
ནས་མི་ཞུ། ཡང་དག་པའི་གོ་ལུགས་ལྔ་རྗེས་སུ་དྲན་པའི་སྒོ་ནས་ཞུ་སྟེ། རང་
སྡུག་བསྔལ་གྱི་ནད་པར་གོ། བླ་མ་ནད་གསོ་བའི་སྨན་པར་གོ། གདམས་ངག་
ཕན་པའི་སྨན་དུ་གོ། གྲོགས་མཚུངས་པར་སྤྱོད་པ་ནད་གཡོག་ཏུ་གོ། གདམ་
ངག་ཐེབས་པ་ནད་སོས་པར་གོ་བ་དང་ལྔའི་སྒོ་ནས་ཞུ། ༧གཉིས་པ་བླ་མས་
གདམས་ངག་ཇི་ལྟར་གནང་ན། ལོག་པའི་འདོད་པ་ལྔ་སྤོངས་ལ་གནང་སྟེ།
ཟས་ནོར་ གྱི་བསྙེན་བཀུར་འདོད་པ། ལོ་ ཕྱིར་གྱི་འཁོར་འདབ་འདོད་ པ།
ཕྱོགས་འཛིན་གྱི་སློབ་མ་འདོད་པ། ཁེངས་ གྲགས་ཀྱི་གཏམ་སྙན་འདོད་པ།
འཇིག་རྟེན་གྱི་ཆེ་ཐབས་འདོད་པ་ལྔའི་སྒོ་ནས་མི་གནང་། སེམས་བསྐྱེད་ཀྱི་གོ་
ཆ་ལྔའི་སྒོ་ནས་གནང་སྟེ། མ་ཤེས་པ་ཤེས་པར་བྱ། ཤེས་ནས་ཀྱང་གོ་བར་བྱ།
གོ་ནས་ཀྱང་བགྲོལ་བར་བྱ། གྲོལ་ནས་སངས་རྒྱས་པར་བྱ། སངས་རྒྱས་ནས་
བསྟན་པ་དར་བར་བྱའོ། སྙམ་པའི་ངང་ནས་གནང་། བསྟན་ལུགས་ཀྱང་
ཚོང་པས་ཐེག་སྟོབས་དང་སྦྱར་ནས་ཁལ་འགེལ་བ་དང༌། མཛངས་མས་ལྟོ་
ཚོད་དང་སྦྱར་ནས་ཟས་སྟེར་བ་ལྟར། སྐལ་ལྡན་གྱི་བློ་ཚོད་དང་སྦྱར་ལ་དོན་
བསྟོན་ཏེ། གཅིག་ཆར་བའི་རིགས་ལ་ཐོག་བབས་སྤྱི་བླུགས་སུ་བསྟན། ཐོད་
བརྒལ་བའི་ རིགས་ ལ་ ཐབས་ ལམ་ སྣ་ ཚོགས་ ལ་ བསླབ། རིམ་ སྐྱེས་ པ་ ལ་
གདམས་པ་མུ་ཆགས་ སུ་ གདབ་བོ། གསུམ་ པ་ ཉམས་ སུ་ལེན་ལུགས་ ཀྱང་།
ཐོས་པ་ཙམ། ཉན་པ་ཙམ། གོ་བ་ཙམ། ཤེས་པ་ཙམ་ཡོད་པ་ཙམ་མ་ཡིན་པ།
134



དང་པོར་ཚིག་ཏུ་འཛིན། དེ་ནས་སེམས་ལ་ཕབས། བར་དུ་དོན་ལ་འདྲིལ།
དེ་ནས་རྒྱུད་ལ་འགེལ། ཐ་མར་ཉམས་སུ་ལེན། དེ་ནས་མངོན་དུ་རྟོགས་པར་
བྱེད་དོ། གསུམ་པ་སྤང་བྱ་ལ་བླ་མ་དང་གདམས་ངག་བཟང་ཡང༌། སློབ་མ་
ངན་ན། ཕ་བཟང་པོ་བུ་ངན་པས་བསླད་པ་དང་འདྲ། དེ་ལ་གདམས་ངག་
བསྟན་ན། སེང་གེའི་འོ་མ་ཁམས་སྣོད་དུ་བླུག་པ་ལྟར་འགྱུར་པས། དད་པ་
དང་བརྩོན་འགྲུས། མོས་གུས་དང་ཤེས་རབ། སྙིང་རུས་དང་ཞེ་བཅད་དུ་མི་
ལྡན་པ་དག་བརྟགས་ལ་སྤངས་ཏེ། རི་ཁྲོད་པའི་ཞལ་ནས། སེམས་ལས་སུ་མ་
རུང་ན། ལུས་ངག་གི་སྤྱོད་ལམ་ཀྱང་དེ་དང་འབྲེལ་ཏེ། རྩ་བ་དུག་ན་རྩེ་མོ་
ཡང་དུག་གསུངས་པ་དང༌། སྣོད་མེད་ཀུན་ལ་མི་བསྟན་ཏོ། སྣོད་མེད་ཀུན་
ལ་བསྟན་པ་ན། དོན་དུ་མི་སྒོམ་ཚིག་སུ་སྒྲོགས། རྣ་བར་ཐོས་ན་བཞད་ལ་
དཔའ། ལག་ཏུ་ཐོབ་ན་ཟོན་དུ་ཆེ། སློབ་དཔོན་གསང་ཞིང་རང་ཆེ་སྒྲུབ།
དེ་ལ་བསྟན་པར་ཡང་མ་གསུངས། ཞེས་གསུངས་སོ། རྫུན་མ་ཁ་འཇམ་ཁོང་
ཟོབ་ཅན་དང༌། ཕྱི་དཀར་ལ་ནང་གནག་པའི་དམ་ཚིག་ལ་སྤྱང་རྒྱུག་བྱེད་པ།
འཕྱར་ལ་གཡེངས་བ་དང་བླུན་ལ་ཁམས་འཁྲོ་བའི་རིགས་ལ་སོགས་པ་མི་ངོ་
དང་ནོར་ཕྱིར་བཏང་ན། གདམས་པའི་བྱིན་རླབས་ཡལ། དམ་ཚིག་ལ་སེལ་
འཇུག མཁའ་འགྲོ་བཀའ་སྐྱོང་གིས། བཀའི་ཆད་པར་གཅོད་པར་བྱེད་པས་
དེ་ལ་བཏང་བཞག་གིས་ཚོད་ཟིན་པ་གལ་ཆེའོ། བཞི་པ་དེས་གསུངས་པའི་
དགེ་སྦྱོར་ཟབ་མོས་གཞུང་བསྲང་བ་ལ་གཉིས་ཏེ། སྔོན་འགྲོས་རྒྱུད་དག་པར་
སྦྱང་བ་དང༌། དངོས་གཞིས་རྒྱུད་ཡོངས་སུ་གདུལ་བའོ། དང་པོ་སྔོན་འགྲོས་
རྒྱུད་དག་པར་སྦྱངས་བ་ལ། རྩ་རྒྱུད་ལས། དབང་བཞི་བྱིན་རླབས་སྔོན་དུ་
135



|
སོང་བ་ཡི། གསུངས་པས། མན་ངག་ཟབ་མོའི་དོན་ལ་འཇུག་པར་འདོད་
པས། དུས་ཚོད་གཟའ་སྐར་ཚེས་གྲངས་དར་བས་ཡར་ངོ་ལ། སྔགས་ཕྱི་ནང་
ངམ། ཐ་ན་ཡང་ནང་རྒྱུད་གང་རུང་ཞིག་གི་གཞུང་བསྲང་། གཏོར་ཚོགས་རྒྱ་
ཆེན་པོར་བཤམས་ལ་ཡི་དམ་དམ་ཅན་རྣམས་ལ་མཆོད་ཚོགས་རྒྱ་ཆེན་པོ་འབུལ།
ཡང་དག་པའི་དོན་སྒྲུབ་པ་ལ་བར་ཆོད་ཞི་བར་ གསོལ་ བ་བཏབ། དཔལ་
མགོན་སྡེ་བརྒྱད་གཞི་བདག་རིགས་དྲུག་རྣམས་ལ་གཏོར་ཚོགས་བྱིན་ལ་སྐང་
བཤགས་དྲག་པོ་བྱ། ལེགས་ པར་ བཀའ་བསྒོ། དམ་ བརྡར། གོ་བརྡས་
དཀྲོལ་ལ་ཡང་དག་པའི་དོན་སྒྲུབ་པའི་སྡོངས་དང་གྲོགས་གྱིས་བྱ། བར་དུ་
ཞིང་དག་པ་ལ་ཁ་ལན་དུ་མ་སོང་པས་ཚོགས་ཀྱི་འཁོར་ལོ་བསྐོར། གཞན་ཡང་
བཀའ་དྲི་མ་མེད་པའི་གསུང་བསྒྲག ཚ་ ཚ་ ཉེའུ་འདོན་དང་། ཆུ་གཏོར།
ལམ་འཕྲང་འཆོས་པ། སྲོག་བསླུ་ལ་སོགས་རྒྱུན་བཞིའི་གེགས་སེལ་བའི་རིམ་
གྲོ་དང༌། མར་མེ་འབུལ་བ་མགྲོན་ཟན་ལམ་ཆང་སྤྲང་འགྱེད་ལ་སོགས་གཏན་
མེད་ཀྱི་དགེ་བ་ཡང་ཅི་འགྲུབ་བྱ། རང་ལ་གཅེས་པ་དམར་བའི་ཡོ་བྱད་ལོངས་
སྤྱོད་འབུལ་ འབྱེད་ལ་བཏང༌། དབང་བྱིན་རླབས་ རྒྱས་ པར་ཞུ་ སྟེ། སྔོན་
འགྲོའི་རིམ་པ་རྣམས་ཐེབས་པར་བྱ་སྟེ། ཡང་རྩེ་ནས། མི་སྣང་བའི་ཚོགས་
བསོགས། སྣང་བའི་སྦྱིན་པ་དང༌། མི་སྣང་བའི་སྦྱིན་པ་བཞིར་གསུངས་པ་
ཡང་དོན་གོང་མ་ཀུན་དང་གཅིག་གོ དེ་དག་གི་ཕན་ཡོན་ནི། བསོད་ནམས་
ཀྱི་ཚོགས་རྫོགས་ པ་དང༌། གདམས་པའི་སྣོད་དུ་རུང་བ་དང༌། མི་མ་ཡིན་
རྣམས་ཀྱང་གནོད་སེམས་དུལ་ནས་སྡོང་དང་གྲོགས་བྱེད་པ་དང༌། ཕྱི་ནང་གི་
བར་ཆོད་ཞི་ཞིང་བསམ་པའི་དོན་འགྲུབ་པ་ལ་སོགས་ཀྱི་དགོས་པ་རྒྱ་ཆེན་པོ་
_136



ཡོད་དེ། ཚོགས་ཀྱི་འཁོར་ལོ་བསྐོར་ནས་རིག་འཛིན་ས་ལ་གནས། འཁོར་
གསུམ་ཡང་ དག་ བྱས་ ན་ འཁོར་ ལོ་ བསྒྱུར་ རྒྱལ་ ཐོབ། ཅེས་ བླ་ ཆེན་ དང༌།
དབང་ཐོབ་གཤེན་རབ་རི་རབ་རྒྱ་མཚོ་འདྲ། ཉན་དང་བཤད་དང་བསྒོམ་པ་
རྣམས། དབང་ཐོབ་ནས་ནི་བྱ་བར་གསུངས། ཅེས་པ་ལ་སོགས་འགུ་ཡ་ལས་
གསུངས་སོ། གཉིས་པ་དབང་བཞིས་ རྒྱུད་ཡོངས་ སུ་ འདུལ་བ་ལ་གསུམ་ ཏེ།
ཐུན་མོང་གི་ལས་སྤྱོད་བོར་བ་དང༌། ཐུན་མོངས་མ་ཡིན་པའི་ལས་སྤྱོད་དང་དུ་
བླང་བ་དང༌། ཁྱད་པར་ཐབས་ཀྱི་སྤྱོད་པ་ལམ་དུ་སྒྲིག་པའོ། ༧དང་པོ་ཐུན་
མོང་གི་ལས་ སྤྱོད་ བོར་ བ་ ལ་ གསུམ་ ཏེ། བོར་ དགོས་ པའི་ རྒྱུ་ མཚན་ དང༌།
བོར་བའི་ཚུལ་དང༌། བོར་བའི་དགོས་པའོ། དང་པོ་རྒྱུ་མཚན་ལ༌། འོ་སྐོལ་
དུས་ད་ལྟའི་དགེ་བྱེད་ཀུན་བློ་ཐ་མལ་གྱིས་རང་རྒྱུད་མ་ཆོམས་པའི་སྟེང་དུ་གྲུབ་
མཐའི་ཁེངས་སེམས་བསྣན་ནས། རྒྱུད་ཇེ་གྱོང་ལ་སོང་སྟེ་ཉོན་མོངས་པའི་གྲ་
རྒྱས་རྣམ་རྟོག་པ་ཚལ་རྟ་ཚལ་ཤོར་བའི་སྲོལ་ཐོག་ཏུ་འབྲས་བསྣན་པ་དེས་ས་མེ་
ཕིགས། མདའ་དུམ་ཁོང་དུ་བཅུགས་ནས་རྨ་ཁར་ཚིགས་སུ་འཇུག་པ་ལྟར།
སེམས་ཐ་མལ་དུ་སོང་བའི་ཁའི་སངས་རྒྱས་དེ་རང་གཞན་བསླུ། གཏིང་ན་
གནག་པ་ཞིག་བྱེད་ན། དགྲ་ལ་དོ་ སྡོ་བ། གཉེན་གྱི་ངོ་བསྲུང་བ། རུའི་
ཤགས་འདེབས་པ། ཆ་རྐྱེན་གྱི་སྐྱེད་འཕེལ། ཡུལ་ཞིང་གི་ག་དར། ཕྱོགས་
ཀྱི་ཞལ་མཆུ། སྡེའི་ ཆེད་ཆུས་འཁོར་འབངས་ཀྱི་སྐྱོང་དར་རྣམས་ཅམ་གྱིས་
བཞག ལིང་གིས་སྐྱུར་དགོས། འཇིག་རྟེན་གྱི་བྱ་བ་འདི་ལ་ཟིན་དུས། ཚིམ་
དུས། ཚར་དུས་ཞིག་དང༌། གལ་ཏེ་ཚར་ན་ཡང་སྙིང་པོ་འམ་འབྲས་བུའམ།
མཐར་བློ་རྩེ་འགེལ་སོ་ཅི་འདྲ་ཞིག་འདུག་ལྟ། སྤྱིར་ཡང་བློ་རྩེ་གཉིས་ཀྱིས་དོན་
-
-
-
137



མི་འགྲུབ། ཁབ་རྩེ་གཉིས་ཀྱིས་འཚེམ་དྲུབ་མི་ཡོང་། ཚེ་འདི་བློས་མ་ཐོངས་
པས་བྱང་ཆུབ་ཅི་འདྲ་ཞིག་བསྒྲུབ། སྣང་བ་འདི་རྒྱབ་ཏུ་མ་བོར་བའི་དགེ་སྦྱོར་
ཅི་འདྲ་ཞིག་བྱེད། ཁའི་ཆུ་མ་འཕོ་བར་ཐབ་ཀྱི་མེ་མི་ཕེར། གཞུའི་སྲ་མ་ཤོར་
བར། མདའི་ཚབ་མི་ཡོངས། སེམས་ཅན་གྱི་ལས་མ་བཞག་པའི་སངས་རྒྱས་
ཀྱི་དོན་མི་འགྲུབ། ཐབ་ན་མེ་མེད་པའི་དུ་ཁུང་དུ་དུ་བ་མི་འབྱུང་། ཕུགས་སུ་
ངེས་ཤེས་མ་སྐྱེས་པའི་འཕྲལ་དུ་ལག་ལེན་ལ་མི་ཐེབས། ལྕགས་རྡོ་ལྕགས་ཀྱི་རྒྱུ་
ཡིན་ཀྱང་བཞུ་ཞིང་འདུལ་དགོས། སངས་རྒྱས་ལོགས་ན་མེད་ཀྱང་ག་དར་
སེམས་ལ་བྱེད་དགོས། ནན་ཏན་བྱང་ཆུབ་གཅིག་སྒྲུབ་ཡིན་ཀྱང༌། སྐྱེ་ཤེས་
འཇིགས་པའི་བོན་ཞིག་བྱེད་ན། འཁོར་བ་ལ་བློ་ལོག་དགོས། དེ་ཟློག་པ་ལ་
མི་རྟག་པ་སྒོམ་དགོས། དེ་སྒོམ་པས་མི་ཆོག་རྒྱུད་ལ་ཁེལ་དགོས། ཁེལ་བས་
མི་ཆོག་ཉམས་སུ་མྱོང་དགོས་སོ། གཉིས་པ་དེའི་མི་རྟག་པ་སྒོམ་ལུགས་ལ་
ཡང་བཞི་སྟེ། རྒྱུད་ལ་བརྟེན་པ་དང༌། གནས་མལ་ལ་བརྟེན་པ་དང་། སྤྱོད་
ལམ་ལ་ བརྟེན་པ་དང༌། སྣ་ ཚོགས་ལ་བརྟེན་ནས། མི་རྟག་པ་བསྒོམ་པའོ།
༧དང་པོ་ནི། རང་ལུས་མི་གཙང་བའི་རྫས། སྐྱི་དཀར་བུབ་གཅིག་ གིས་
བཏུམས་པ་རོ་ཡི་རང་བཞིན་དུ་བསམ་ལ་མི་རྟག་པ་བསྒོམ། གཉིས་པ་སེམས་
རིག་རིག་པོ་རིག་པ་འདི་ཤིང་ཁའི་བྱེའུ་ཆུང་འདྲ་སྟེ། དར་ཙམ་ཡང་བརྟན་པ་
མ་ཐོབ་པ་ལ་བསམ་སྟེ་བསྒོམ། གཉིས་པ་གཞན་རྒྱུད་ལ་བརྟེན་པ་ལ་གཉིས།
སེམས་དང་། སྣང་བ་གཉིས་ལས། དང་པོ་ནི་སེམས་ཅན་རྣམས་སྐྱེ་རྒ་ན་
འཆི་སྐྱིད་སྡུག་ཕྱུག་དབུལ། དགྲ་གཉེན་དྲག་ཞན་རྣམས་ཀྱི་འགྱུར་ཚུལ་བསམ་
ལ་བསྒོམ། གཉིས་ པ་ སྣང་ བ་ ལ་ བརྟེན་ པ་ ནི་ འདི་ ལྟར་ གྱི་ སྣང་ བ་ འདི།
138
་



ཆགས་གནས་འཇིག་སྟོངས། ནམ་ཟླ་དུས་བཞི། ལོ་ཟླ་བ། ཞག་ཟ་མ་རྣམས་
ཀྱི་འགྱུར་ཚུལ་ལ་བསམ་ལ་བསྒོམ། ༧/གཉིས་པ་གནས་ལ་བསྟེན་པ་ནི་ཞང་
ཞུང་ པདྨ་རྒྱས་པའི་ཞིང་ཁམས་ནས། གནས་ལམ་ཤིང་དྲུང་པ་དང་། བླ་
ཁེབས་པ་དང༌། དུར་ཁྲོད་པ་དང་ངེས་པ་དང་བཞི་ལ་་ བརྟེན་པ་ལྟར་སྒོམ།
༧གསུམ་པ་ནི། བྱེད་ པའི་ ལས། འགྲོགས་ པའི་ གྲོགས། འགྲོ་བའི་ལམ།
སྡོད་པའི་གནས། གོན་པའི་གོས། ཟུ་བའི་ཟས། སྨྲ་བའི་ཚིག་བསམ་པའི་
དྲན་རྟོག་གང་ཡང་མ་ངེས་པ་བརྟེན་ལ་མི་རྟག་པ་བསྒོམ། བཞི་པ་སྣ་ཚོགས་
ལ་བསྟེན་པ་ནི་ཅིས་ཀྱང་འཆི་ངེས། ནམ་འཆི་ཆ་མེད། འཆི་བ་ལ་གང་གིས་
ཀྱང་མི་སྡོང༌། ཤི་ན་ཕན་པ་གཅིག་ལས་མེད་པ་ལ། བསམ་ནས་ཀྱང་མི་རྟག་
པ་སྒོམ། གསུམ་པ་ལ་དེ་ལྟར་སྒོམ་པ་ཉམས་སུ་མྱོང་བའི་དུས་སུ། ཐར་པ་
མེད་པ་བརྩོན་དོང་དང་འདྲ་བར་ཤེས། སྙིང་པོ་མེད་པ་ཆུ་ཤིང་དང་འདྲ་བར་
ཤེས། ཚིམ་པ་མེད་པ་ཟ་ཕྲུག་འདྲ་བར་ཤེས། བདེ་བ་མེད་པར་ནད་པའི་
མལ་ལྟར་ཤེས། འཇིགས་ཤིང་སྐྲག་པ་དགྲ་ལག་གི་བརྩོན་ལྟར་ཤེས། བློ་སྣ་
བསྡུངས་པ་འཆི་ཁའི་ནད་པ་འདྲ་བར་ཤེས། ཟིན་པ་མེད་པ་ཆུའི་གཉེར་མ་
འདྲ་བར་ཤེས་པ་ཞིག་འབྱུང་སྟེ། དེ་ཙམ་ན་མི་རྟག་པའི་རྣལ་འབྱོར་ལ་བརྟན་
པ་ཐོབ་ནས། མི་རྟག་ པ་ རྒྱུད་ ལ་ ཤར་བས་ཞེན་པ་ལོག་པ་བྱ་བ་ལགས་ཏེ།
གཟུགས་ནི་སྒྱུ་མ་ལྟ་བུ་སྟེ། ཅི་ཡང་མ་ཡིན་པའི་ཅི་ཡང་བྱ་རུ་མེད་པའོ། ཅེས་
ལ་སོགས་འབུམ་དང༌། མི་རྟག་རྒྱུད་ལ་སྐྱེས་པའི་འཆི་བ་དྲན་གྱུར་ན། རན་
ནོ་ཕྱི་རབས་རྗེས་འཇུག་གཤེན་པོ་ཀུན། ཅེས་བླ་ཆེན་དང་། སྐྱེས་པས་མི་
འཆི་མི་སྲིད། ཤི་བས་མི་སྐྱེ་མི་སྲིད། སྐྱེས་པས་མི་འཁོར་ མི་སྲིད། ལར་
139



འཁོར་བ་ ལ་ བདེ་ བ་ མེད་ པ་ དེ་ ཤེས་ སམ། ཅེས་ གྱེར་ མིས་ གསུངས་ སོ།
༧གཉིས་པ་ཐུན་མོང་མ་ཡིན་པ་ལ་གསུམ་སྟེ། གཞི་དད་པ་ལ་བླང་བ་དང༌།
གྲོགས་བརྩོན་འགྲུས་ཀྱིས་བསྐུལ་བ་དང༌། ལམ་སྐྱབས་སེམས་པ་འབྱུང་བའོ།
༧དང་པོ་ལ་ལྔ་སྟེ། དགོས་ པའི་ རྒྱུ་མཚན། དེའི་དབྱེ་བ་སྤེལ་བའི་ཐབས།
ཡོད་པའི་ཡོན་ཏན། མེད་པའི་སྐྱོན་ནོ། དང་པོ་དགོས་པའི་རྒྱུ་མཚན་ནི།
འབུམ་ལས། དད་པ་ཆེན་པོས་སྐྱོ་ངལ་མེད་ པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། གསུངས་པས། རྟེན་ཕོ་མོ། ན་སོ་རྒན་གཞོན། དབང་པོ་རྣོ་
རྟུལ་མེད་པ་ཀུན་ལ་དགོས་པ་དད་པ་ཡིན། དཔེ་མཁར་གྱི་རྨིང་ངམ། ཞིང་
ས་གཤིན་པོ་ལྟ་བུ་ཞིག་ཡིན་ནོ། ༧གཉིས་པ་ལ། དགེ་བ་ལ་སྐྱོ་ངལ་མེད་པ།
སྐྱེ་ཤི་གཏིང་ནས་འཇིགས་པ། དར་དྲགས་ལ་སྐུགས་རིང་བ། བཀའ་ལུང་
ངོམས་ཕྱོགས་མེད་པའི་དད་པའམ། ཡང་ན་མོས་པའི་དད་པ་མ་ཕྱིར་དུ་བུ་
འབྲིང་བ་ལྟ་བུར་ཐུར་རེ་བྲིང་ངེ་བའམ། དྭངས་མའི་དད་པ་ནོར་བུ་ཆུར་
བཅུགས་པ་ལྟ་བུ་དྭངས་སིང་ངེ་བ་དང༌། ཡིད་ཆེས་པའི་དད་པ་འབེན་ལ་
མདའ་ཚུགས་པ་ལྟ་བུ་བློ་ཐག་རྦད་ཀྱིས་ཆོད་པ་དང༌། མཐར་ཕྱིན་པའི་དད་པ་
ས་ནས་གསེར་སྙེད་པ་ལྟ་བུ་ངེས་ཤེས་ལྷངས་ཀྱིས་སྐྱེས་པ་ཞིག་ཡིན་གསུངས་སོ།
༧/གསུམ་པ་སྤེལ་བའི་ ཐབས་ལ་བླ་མ་བཟང་པོ་ལ་ བསྟེན་ནས་དད་པ་འཕེལ།
བཀའ་རྒྱུད་ཟབ་མོ་ལ་རྟེན་ནས་དད་པ་འཕེལ། སེམས་ཅན་གྱི་སྦྱོང་ཚད་དྲན་
ན་དད་པ་འཕེལ། སངས་རྒྱས་ཀྱི་ཡོན་ཏན་དྲན་ན་དད་པ་འཕེལ། སྡུག་
བསྔལ་དྲག་པོ་སྟེང་དུ་བྱུང་ན་དད་པ་འཕེལ། དེ་བཞིན་རྟེན་བཟང་པོ་ཁྱད་
པར་ཅན་དང་གྲོགས་བཟང་པོ་དང༌། ན་ཚ་སྐྱེ་འཆི་ལ་སོགས་རྣམས་ཀྱང་དད་
་་
140



པ་འཕེལ་བའི་རྒྱུར་འགྱུར་རོ། ༧བཞི་པ་ཡོད་པའི་ཡོན་ཏན་ལ་དེ་ལྟར་དད་པ་
རྒྱུད་ལ་ཡོད་པས་དགེ་སྦྱོར་གྱི་རྟེན། བརྩོན་འགྲུས་ཀྱི་རྟ། གདམས་ངག་གི་
སྣོད། ཤེས་རབ་ཀྱི་འཛིན། རྒྱུ་འབྲས་ཀྱི་འཛེམ་བག གོང་མ་ལ་མོས་གུས།
འོག་མ་ལ་བྱམས་སེམས། བོན་གྱི་འཇུག་ སྒོ་ ཐམས་ ཅད་ དད་ པས་བྱེད་དོ།
༧ལྔ་པ་མེད་པའི་སྐྱོན་ལ་གལ་ཏེ་དད་པ་རྒྱུད་ལ་མེད་པའི་མི་དེ། ཅེར་རེ་ལྟ་
ཡང་ལོང་བ། དབང་པོ་ཚང་ཡང་གྱ་ཉེས། ཤེས་པ་སྤྱང་ཡང་མདོ་མེད། མི་
ལུས་ཐོབ་ཀྱང་བྱོལ་སོང་ཡིན་གསུངས་པས་དད་པ་མ་དྲེད་པ་མ་ཡལ་བ། མ་
རྙིང་པ་བྱས་ཏེ། རྒྱུད་ལ་ཡོད་པའི་སྟེང་དུ་གསོས་ཡང་ཡང་བཏབ་སྟེ། དད་
པས་མི་ཁོམས་གནས་བརྒྱད་སྤོང་བར་བྱེད། དད་པས་ཐར་པའི་ཕྱོགས་ཀྱི་
ལམ་སྣ་འདྲེན། ཅེས་བླ་ཆེན་གྱིས་ གསུངས་ སོ། གཉིས་ པ་ གྲོགས་བརྩོན་
འགྲུས་ཀྱིས་བསྐུལ་པ་ལ་གཉིས་ཏེ། བརྩོན་འགྲུས་དགོས་པའི་རྒྱུ་མཚན་དང་།
དབྱེ་བའོ། དང་པོ་དགོས་པའི་རྒྱུ་མཚན་ལ་དད་པ་ཡོད་ཀྱང་བརྩོན་འགྲུས་
མེད་ན། ཞིང་ས་གཤིན་ཡང་སོ་ནམ་པ་མེད་པ་དང་འདྲ་བས། གཞི་དད་པ་
བརྟན་པོའི་སྟེང་དུ་གྲོགས་བརྩོན་འགྲུས་ཀྱིས་དར་ཙམ་ཡང་ལེ་ལོ་དང་བཏང་
སྙོམས་མེད་པར་བསྐུལ་ལོ། གཉིས་པ་དབྱེ་བ་ཕྱེ་ནས་རྒྱུ་འབྲས་ལ་འཛེམ་བག་
བྱེད་པའི་བརྩོན་འགྲུས། ཤེས་ཅན་རིམས་ལ་འཛེམ་པ་ལྟ་བུ་དང་། ལོངས་
མེད་རྒྱུད་ལ་སྐྱེ་བའི་བརྩོན་འགྲུས་སྐྲ་ལ་མེ་ཤོར་བ་ལྟ་བུའོ། ཉོན་མོངས་ཐོག་
རྫིས་སུ་གཏོང་བའི་བརྩོན་འགྲུས། གསུར་གཞོབ་ལྡོག་པས་གནོན་པ་ལྟ་བུའོ།
དེ་ཡི་འོག་མ་ལ་ཡང་ཤིན་ཏུ་མྱུར་བའི་བརྩོན་འགྲུས་གློག་ལྟ་བུ། དེ་ལ་རྒྱུན་
ཆད་མེད་པ་ཆུ་བོའི་གཞུང་ལྟ་བུ། ཐོགས་པ་མེད་པ་རི་གཟར་གྱི་རྦབ་ལྟ་བུ།
141



དེ་ལ་སྐྱོ་ངལ་མེད་པ་རྔ་མོང་ཇེའུ་སྙོག་པ་ལྟ་བུ་སྟེ། གལ་ཏེ་བདག་ནི་དད་པ་
སྐྱེས་སོ། ཞེས་སྨྲ་ཞིང་བརྩོན་འགྲུས་དྲག་པོའི་རྟ་ལ་མ་ཞོན་ན། བདག་གིས་
ཐར་པའི་ཕྱོགས་ སུ་ མི་བགྲོད་ པས། ཞེས་ དྲང་དོན་ལས་གསུངས་སོ། །
གསུམ་པ་ལམ་སྐྱབས་སེམས་ལ་དབྱུང་བ་ལ་གསུམ་སྟེ། སྙིང་རྗེ་ཚད་མེད་ཀྱིས་
གཞི་བཟུང་ སྟེ་ སེམས་བསྐྱེད་ པ་དང༌། དད་མོས་ གུས་ པས་གཞི་བཟུང༌ སྟེ།
སྐྱབས་སུ་འགྲོ་བ་དང༌། རང་རྒྱུད་དག་པས་གཞི་བཟུང་སྟེ་ སྡིག་པ་བཤགས་
པའོ། དང་པོ་སྙིང་རྗེ་ཚད་མེད་ལ་གསུམ་ཏེ། སེམས་བསྐྱེད་སྐྱེ་བའི་རྒྱུ་དང་།
སེམས་བསྐྱེད་པའི་ཚུལ་དང་། དེ་དག་གི་ཞོར་འབྱུང་བསྟན་པའོ། དང་པོ་སྐྱེ་
བའི་རྒྱུ་ལ་ཐོག་མར་སེམས་བསྐྱེད་པ་ནི་གཞི་ཡིན་ཏེ་ལ་སོགས་གསུངས། ལམ་
གྱི་སྔོན་དུ་སེམས་བསྐྱེད་པ་གཙོར་ཆེ། དེ་ཡི་རྒྱུ་ལ་སྙིང་རྗེ་གལ་ཆེ་སྟེ། དེ་ཡང་
འདི་ལྟར་མཁའ་མཉམ་གྱི་སེམས་ཅན་བདག་གི་ཕ་མ་བུ་ཚ་ཉེ་འབྲེལ་དུ་མ་གྱུར་
པ་གང་ཡང་མེད་དོ། འཁོར་བར་འཁྱམས་ཡུན་རིང༌། ལུས་བླངས་གྲངས་
མང་བའི་ཕྱིར་ཏེ། སེམས་ཅན་ཐམས་ཅད་གཅིག་ལ་གཅིག་ ཕ་མ་བུ་ཚ་ལ་
སོགས་ཏེ། འབྲེལ་བར་མ་གྱུར་གང་ཡང་མེད། ཅེས་མདོ་ལས་གསུང་པས་དེ་
དག་གི་དོན་དུ། དང་པོར་སྙིང་རྗེ་བསྒོམ་སྟེ། དང་པོ་རང་ལ་དམིགས་ལ་
བསྒོམ། དེ་ནས་གཞན་ལ་དམིགས་ལ་བསྒོམ། སྡིག་པ་མི་དགེ་བ་ཤ་སྟག་ལ་
སྤྱོད་པ་རྣམས་ནི། ད་ལྟ་བདེ་བ་ལྟར་སྣང་ཡང་། སྡུག་བསྔལ་གྱི་རྒྱུ་ལ་ཞུགས།
རྣམ་སྨིན་གྱི་འབྲས་བུ་ཡོང་ངེས། མཐར་འགྲོ་གཅིག་ལས་མེད་པས་སྙིང་རྗེ་
བསྐྱེད། ད་ལྟ་ རང་ཡང་ལྟོག་པ་ལ་ཟས་མེད། སྐོམ་པ་ལ་བཏུང་བ་མེད།
འཁྱགས་པ་ལ་གོས་མེད། དབུལ་བ་ལ་ནོར་མེད། ན་བ་ལ་སྨན་མེད། ཁས་
142



ཞན་ལ་མགོན་སྐྱབས་མེད་པའི་རིགས། སྡུག་བསྔལ་འཕོངས་ཅན་འདི་རྣམས་
ནི། དངོས་སུ་ སྡུག་བསྔལ་ལ་སྤྱོད་པར་འདུག་པས། སྙིང་རྗེ་བསྐྱེད། དེ་
བཞིན་དུ། དམྱལ་བ་ཚ་གྲང་། ཡི་དྭགས་བཀྲེས་སྐོམ། བྱོལ་སོང་གླེན་ལྐུགས།
མི་བྲེལ་འཕོངས། ལྷ་མིན་འཐབ་རྩོད། ལྷ་ཕམ་ལྟུང་ལ་སོགས་ཀྱིས་མནར་བ་
རྣམས་ནི་རང་གི་ལས་བྱས་རང་ལ་སྨིན་པ་སྟེ། སྡུག་བསྔལ་གྱིས་འབྲས་བུ་རྒྱས་
པ་ཡིན་པས་སྙིང་རེ་རྗེ། སྙིང་རྗེ་བསྐྱེད། དེ་ཙམ་ན་སྡུག་བསྔལ་གྱི་རྒྱུ་འབྲས་
དངོས་གསུམ་ལ་མི་སྤྱོད་པའི་སེམས་ཅན་གཅིག་ཀྱང་མི་འདུག་པས། ཐམས་
ཅད་སྙིང་རྗེ་སྒོམ། འདི་རྣམས་ལ་ཕན་ཐོགས་ན་བདག་དམྱལ་བར་སོང་ན་
ཡང་ཅི་མ་རུང་། དྲིན་ལེན་ལོན་ན་སྲོག་དོར་ན་ཡང་བཟོད་མོད། ད་ནི་འདི་
རྣམས་ཀྱི་དོན་མ་ཡིན་པ་བྱ་རྒྱུ་མི་འདུག་གོ་སྙམ་པའི་བྱམས་པ་དང༌། འདི་
རྣམས་བདེ་བར་འདྲོངས་ཐབས་ཞིག་བྱུང་ན་བསམ་པའི་དོན་ཆེན་གྲུབ་པས་རེ་
དགའ་རེ་སྐྱིད་རེ་བྲོད་སྙམ་པའི་དགའ་བ་དང༌། དེ་ཀུན་ལ་དབྱེ་དབྲི་མེད་པ་
སྙམ་ཁད་ཀྱི་གཏོང་བའི་བཏང་སྙོམས་དང་བཞི་གནད་དུ་སྙན་སྟེ། མདོ་ལས།
སྙིང་རྗེ་ཚད་མེད་སྐྱེས་ན་ཚད་མེད་ཡང་དག་སྟེ། བྱམས་དགའ་བཏང་སྙོམས་
གཅིག་གིས་གཅིག་བསྐྱེད་འབྱུང་། གསུངས་པའི་དོན་དེའོ། དེ་ལྟར་བྱམས་
སྙིང་རྗེའི་རྣལ་འབྱོར་ལ། བརྟན་པ་ཐོབ་ན། འགྲོ་དྲུག་ཕ་མ་བུ་གཉེན་དུ་
ཤེས། དགྲ་ཕ་བསད་ལག་དམར་དང་འཕྲད་ཀྱང་མཆི་མ་འཆོར། སྣང་བ་
ཐམས་ཅད་ལ་བྱམས་སྙིང་རྗེ་འཆར། གདུག་པ་ཅན་རྣམས་དུ་མ་ནས་སླར་
གུས་པ་འབུལ། བརྩེས་བས་ཀུན་ལ་ ཅི་མཛད་ཀྱང་ཕན་ཐོགས་བྱམས་ པས་
ཐམས་ཅད་རང་བཞིན་གྱིས་སྐྱོབ་པར་ནུས་ཏེ། སངས་རྒྱས་ཀུན་བྱང་ཆུབ་
143
E-



མཆོག་ཏུ་སེམས་བསྐྱེད་དང༌། དགེ་ལ་འདུན་སྤྱོད་གང་བརྩོན་འཆི་བདག་
བདུད་ ཀྱང་ ཇུག་ པར་ འགྱུར། ཅེས་ མདོ་ ལས་ གསུངས་ པ་ ཡང་ དེའོ།
༧གཉིས་པ་ལ་སེམས་བསྐྱེད་པའི་ཚུལ་ཚད་མེད་སྒོམ་པའི་ཤུགས་ལ་ སེམས་
བསྐྱེད་པ་ལ། སེམས་ཅན་འཁོར་བར་འཁྱམས་ཤིང་སྦྱོང་པ་ལ་ར་མདའི་འོས་
བདག་ཡིན་ཏེ། གཅིག་ཏུ་དྲིན་ལན་འཇལ་དགོས་པའི་ཕྱིར་དང་གཉིས་སུ་རྒྱུ་
འབྲས་ཀྱི་དོན་གོ་ཡང་དག་པའི་དོན་བསམ་ཤེས་པས་སོ། དེས་ན་ད་ལྟའང་
དོན་མི་བྱེད་ཁ་མེད་ཀྱང་ཅི་ཕན། ད་ལྟ་བདག་རང་ཡང་འཁོར་བའི་ལྟ་སྤྱོད་
ལས་མ་འཕགས་པས། ཆུས་ཁྱེར་བ་མཉམ་པོ་ལྟར་གྱུར་ཏེ་ནུས་པ་མེད་པས་
སྡོངས་མ་ཐེབས། དེས་ན་དོན་མི་བྱེད་ནི་ཁ་མེད། བྱེད་པའི་ནུས་པ་ནི་མི་
འདུག་པའི་ཕྱིར་ན། དོན་ནུས་ངེས་ཀྱི་སངས་རྒྱས་རིན་པོ་ཆེ། དམིགས་པ་
སེམས་ཅན་ཁོ་ནའི་དོན་དུ་དམིགས། སྒྲུབ་པ་བདག་གཅིག་པུས་སྒྲུབ་དགོས་
པར་འདུག་འགྲུབ་ནས་ཀྱང་རང་ཞི་བདེ་ལ་གནས་པ་མ་ཡིན་ཏེ། གཞན་དོན་
རྒྱ་ཆེན་པོ་མི་བྱེད་ཁ་མེད་འདུག་སྙམ་དུ་བསམ་སྟེ། དེ་ཡང་སེམས་ཅན་རྣམས་
ཀྱི་དོན་དུ་བདག་གིས་རྫོགས་པའི་བྱང་ཆུབ་མྱུར་དུ་བསྒྲུབ་པར་བྱ་བའི་བློ་ཡི་གོ་
གྱོན། བསམ་པ་ཡིད་སྲན་བཙུགས་པ་ནི་སྨོན་པ་སེམས་བསྐྱེད་ལ། དངོས་སུ་
དེའི་རྒྱུ་ ལ་ ཞུགས་ ནས་ འཇུག་ ཅིང་ སྤྱོད། སྒྲུབ་ ཅིང་ ཉམས་ སུ་ ལེན་ པ་ ནི།
འཇུག་པ་སེམས་བསྐྱེད་ཡིན། སངས་རྒྱས་ནས་ཀྱང་སེམས་ཅན་དཔག་མེད་
འདྲེན་པའི་སྟོན་པར་གྱུར་ཅིག་པ་ནི་སྨོན་པ་སྟེ། གྲོགས་ཡིན་པར་སྨོན་པས་
འགྲོ་བའི་དོན་ལ་སྨོན་བྱེད་ཅིང༌། འཇུག་པ་དེའི་དོན་ལ་རབ་ཏུ་འཇུག་པར་
བྱེད། ཅེས་དྲང་དོན་དང༌། བདག་མཐར་གྲུབ་པ་རྫོགས་པའི་དུས་རྟིང་ལ།
144



གཞན་དག་སེམས་ ཅན་འདྲེན་པར་སྨོན་ལམ་བཏབ་པ་ལ་ སོགས་ ཀྱིས་ ཤེས་
སོ། ། གསུམ་པ་ལ་ས་མཚམས་སུ་བྱས་ན་རྟོགས་པ་མ་ཤར་བར་དུ་སྨོན་པ་ཤས་
ཆེ་བས་གྲངས་དང་ཐུན་དུ་བཅད་ནས་དྲན་པ་རྒྱུན་ཆགས་སུ་བསྒོམ། ཤར་
ནས་འཇུག་པ་ཤས་ཆེ་བས་རང་ཤུགས་ཀྱིས་རང་བས་གཞན་གཅེས་འབྱུང་ངེས་
སོ། དེ་ཡང་འོག་མ་བས་རང་དོན་དང༌། ཐུན་མོང་བ་གཉིས་ཀའི་དོན་དུ་
སེམས་བསྐྱེད་ཀྱིས། འདིར་གཞན་དོན་ཁོ་ན་ལ་དམིགས་པས། བདག་དོན་
མ་བྱུང་དགོས་མེད་གསུངས། རྟགས་ཀྱང་ཕྱི་རྟགས་སུ་འགྲོ་དྲུག་ ཕ་མ་རུ་
མཐོང་། ནང་རྟགས་སུ་རང་བས་གཞན་གཅེས་ཀྱི་བསམ་པ་ཁྱད་པར་ཅན་སྐྱེ།
གསང་རྟགས་སུ་སྡུག་བསྔལ་དང་དུ་ལེན་ནུས་པ་བྱུང་ན་རྒྱུད་ལ་ཁེལ་བ་ཡིན་
གསུངས། རྒྱུ་མཚན་བླང་དོར་ཡང་ཤེས་དགོས་ཏེ། མཐར་ཡང་སངས་རྒྱས་
ཀྱི་ཡོན་ཏན་ཐམས་ཅད་ཀྱང་སེམས་བསྐྱེད་པ་ལས་བྱུང་། སེམས་ཅན་གྱི་སྦྱོང་
ཚད་ཐམས་ཅད་ཀྱང་སེམས་མ་བསྐྱེད་པ་ལས་བྱུང༌། བྱེ་བྲག་ཏུ་དགེ་རྩ་ལམ་དུ་
སློངས་མ་ སློངས། ཅི་བྱེད་དོན་ དང་འབྲེལ་ མ་འབྲེལ། བསྟན་ པའི་ སྒོར་
ཞུགས་མ་ཞུགས། གོང་འོག་གི་ཁྱད་པར་ཐམས་ཅད་དེ་ཡོད་མེད་དང་རྒྱ་ཆེ་
ཆུང་ལ་བྱེད་ཅིང༌། འཕྲལ་དུ་འཇིག་རྟེན་པས་ཀྱང་བཀུར་བར་འོས་མི་འོས།
རང་བཞིན་བཟང་ངན། སྤྱི་ཆེད་ཆེ་ཆུང་ཐམས་ཅད་ལ་བྱེད་ཅིང་བསམ་པ་
དཀར་ནག་དང་། སེམས་རྒྱ་ཆེ་ཆུང་སྐྱོང་རན་བཟོ་མི་བཟོ་ལ་འདོད་པ་དང་
ཚུལ་དང་མཐུན་པར་རྟོགས་སོ། ། གཉིས་པ་དད་པ་དང་མོས་གུས་ཀྱིས་གཞི་
བཟུང་ནས་སྐྱབས་སུ་འགྲོ་བ་ལ། གཡུང་དྲུང་གནས་བཞིར་སྐྱབས་སུ་སོང་བ་
ན། སྲུང་བ་དམ་པའི་མཆོག་ཏུ་དེ་འགྱུར་རོ། ཅེས་གསུངས་པ་ལ་གསུམ་སྟེ།
145



སྐྱབས་སུ་འགྲོ་བའི་རྒྱུ་མཚན་དང༌། སྐྱབས་སུ་འགྲོ་བའི་ཚུལ་དང༌། སོང་
བའི་ཡོན་ཏན། ས་མཚམས་སོ། ༧དང་པོ་རྒྱུ་མཚན་ལ་འོ་སྐོལ་སངས་རྒྱས་
བསྒྲུབ་པ་ལ་སྒོ་གསུམ་མ་དག་པའི་བྱ་བྱེད་འདི་རྣམས་ལིངས་ཀྱི་བོར་ནས་ལུས་
ངག་ཡིད་གསུམ་དག་ པའི་ སྐྱབས་འགྲོ་ལ་ སྤྱད་ དེ། དེ་ ལས་ ཡང་ ཕྱི་དང་།
ནང་དང་གསང་བ་མཆོག་གི་སྐྱབས་འགྲོའོ། དང་པོ་ ཕྱི་ཡི་སྐྱབས་འགྲོ་ནི་
སངས་རྒྱས་བོན་དང་གཤེན་རབ་གསུམ་ཡིན་ཏེ་རིམ་པ་ལྟར་སེམས་ཅན་ཐམས་
ཅད་འདྲེན་ པའི་ གཙོ་དང་། སྐྱོབས་ པའི་ བདག་ ཉིད་ དང་ འཁྲིད་ པའི་ ས་
མཁན་ཡིན་པས་སོ། གཉིས་པ་སྐྱབས་སུ་འགྲོ་ཚུལ་ནི་བླ་མ་ཡི་དམ་མཁའ་འགྲོ་
གསུམ་ཡིན་ཏེ་རིམ་པ་ལྟར་མན་ངག་གིས་འབྱུང་པ་དང་། བྱིན་བརླབས་ཀྱི་རྩ་
བ་དང་དངོས་གྲུབ་ཀྱི་ཞུ་ས་ཡིན་པས་སོ། གསུམ་པ་ནི་སེམས་དང་སེམས་ཉིད་
ཡིན་ཏེ་ཉམས་དང་རྟོགས་པ་འབྱུང་གནས་ཡིན་པའོ། གཉིས་པ་སྐྱབས་སུ་
འགྲོ་ཚུལ་ནི་ལུས་ཀྱི་སྡོད་ནི་ལྔ་ལྡན་ནམ་ཙོག་པུར། ལངས་ན་བསྐོར་བའི་ཕྱག་
འཚལ་ལོ། འགྲོ་ན་ཀྱང་སྦྱོར་རམ་ཐལ་སྦྱོར། ཉལ་ན་སེང་གེའི་ཉལ་སྟངས་ལ་
སོགས་ལ་དག་པའི་ཆ་ལ་འབོལ་བ་དང་། ངག་གིས་ཅི་སྨྲ་བཟླས་བརྗོད་ཁ་ཐོན་
ཅི་གྱེར་གསོལ་འདེབས་དང་བསྟོད་དང་བྱང་ཆུབ་ལ་སོགས་པའི་ཆ་མ་གཞོལ་བ་
དང༌། ཡིད་ཀྱིས་ཅི་བསམ་དང་དད་པ་དང་མོས་གུས་ཏིང་ངེ་འཛིན་དང་
དམིགས་པ་རུ་བསྒོམ་ཞིང་དག་པའི་ཆ་ལ་ཁོ་བ་དང་། གཞན་ཡང་འགྲོ་འདུག་
ལངས་ཉལ་བྱ་བྱེད་སྤྱོད་ལམ་ཐམས་ཅད་ཀྱང་། སྐྱབས་འགྲོ་དང་མ་འབྲལ་པ་
སྟེ་དེ་དག་ཐམས་ཅད་ཀྱི་སྐྱེལ་སོ་ལྟ་དགོངས་ཁྱད་པར་ཅན་ལ་བྱེད་པ་ནི་གསང་
བ་མཆོག་གིས་སྐྱབས་འགྲོའོ། ༧གསུམ་པ་ལ་བླ་མས་ཐུགས་རྗེས་ཟིན་པས་སྐྱེ་
146



བོ་དྲེག་པ་ ཅན་ལ་མི་སྨོན། བོན་གྱི་སྐྱབས་འོག་ཏུ་འདུས་ནས་གྲུབ་མཐའི་
འདོད་པ་ཟིན། གཤེན་རབས་ལ་སྐྱབས་སུ་སོང་ནས་སྡིག་ཅན་གྱི་གྲོགས་དང་
བྲལ། སངས་རྒྱས་ལ་སྐྱབས་སུ་སོང་བས་འཇིག་རྟེན་པའི་ལྷ་ལ་མི་རེ་བ་ཡང་
འབྱུང་གསུངས། དེ་ལྟར་ཇི་ཞིག་ལ་སྐྱབས་འགྲོའི་རྣལ་འབྱོར་ལ་བརྟན་པ་
ཐོབ་པ་ཞིག་གིས་ཅི་བྱེད་ཅི་བསམ་ཅི་སྨྲ་ཐམས་ཅད་སྐྱབས་འགྲོར་འགྱུར་ པ་
ལས། ལོག་པའི་སྐྱབས་འགྲོ་མི་དགོས་མོད་ཀྱི། དང་པོ་ཡི་དུས་སུ་བརྩོན་
འགྲུས་ཀྱིས་འབྲལ་མེད་དུ་བརྟེན་པའམ། སྐབས་སུ་དྲན་པ་རྒྱུན་ཆགས་སུ་
བསྟེན། ཐ་མས་ཀྱང་གྲངས་དང་ཐུན་དུ་བཅད་ལ་བྱ། འདི་ཡི་ས་མཚམས་ནི་
རྟོགས་པ་མ་ཤར་བར་ཕྱི་ནང་གི་སྐྱབས་འགྲོ་ལ། ཤར་བ་དང་མཆོག་གི་སྐྱབས་
འགྲོ་ཤས་ཆེའོ། རྟགས་སུ་ཕྱི་རྟགས་འགྲོ་བ་ལ་ཕན་ཐོགས་ཤིང་། ཀུན་གྱི་
སྐྱབས་མགོན་དང་རེ་གནས་སུ་འགྱུར། ནང་རྟགས་བླ་མ་ཡི་དམ་ལ་མ་བཅོས་
རང་ཤུགས་ཀྱི་གུས་ པ་ཆེན་ པོ་ སྐྱེ་ཞིང༌། ཞིང་ ཁམས་ ལ་ དབང་སྒྱུར་ ནུས།
གསང་རྟགས་སྣང་གྲགས་ཐམས་ཅད་བླ་མ་ཡི་དམ་དུ་འཆར་རོ། ། གསུམ་པ་
རང་རྒྱུད་དག་པས་གཞི་བཟུང་སྟེ། སྡིག་པ་བཤགས་པ་ལ། ཕྱི་རྒྱུད་ལས།
མི་དགེ་སྡིག་པའི་ལས་རྣམས་སོ་སོར་བཤགས། དགེ་བ་ཀུན་ཀྱི་རྗེས་སུ་འབྲེང་
པར་བྱ་གསུངས་པས། འོ་སྐོལ་རྣམས་ཚེ་རབས་ནས་ད་ལྟའི་བར་འཁྲུལ་ཅིང་
འཁྱམས་པས། ལས་སྒྲིབ་ཚན་པོ་ཆེ་བསགས་པ་ལས་བྱུང་བ། ད་ནི་དམུས་
ཤེས་པར་བྱ་སྟེ། སྔར་བྱས་ཐམས་ཅད་ལ་འགྱོད་སེམས་དྲག་པོ་ཤ་དང་རུས་པ་
བྱེ་བ་ཙམ་ཡང་དང་ཡང་དུ་བསྐྱེད་དེ། མ་ཤེས་མ་གོ་མ་རིག་པའི་དབང་དུ་
གྱུར་པ་ མི་ གསང་ ངོ༌། མི་ འཆབ་བོ། མི་ སྦེད་དོ། གནོང་ངོ་འགྱོད་ དོ། །
147



མཐོལ་ལོ་གཤགས་སོ། སྙམ་པ་ཡང་ཡང་བྱེད་པ་འདི་ནི་སྡིག་སྒྲིབ་བཤགས་པ་
བྱ་བ་ཡིན། ད་ནི་འདི་ནས་བཟུང་ནས། རང་གིས་ཀྱང་ཅི་བྱེད་དགེ་བ། ཅི་
སྨྲས་དགེ་བ། ཅི་བསམ་དགེ་བ་རུ་བསམ་པར་བྱའོ། དུས་ཐམས་ཅད་ནས་
ཐམས་ཅད་དུ་དགེ་བ་ཕྱོགས་མེད་ལ་བློ་སྦྱང་བར་བྱའོ། སེམས་པ་འདི་ནི་དགེ་
བ་དཔང་དུ་བཙུགས་པ་བྱ་བ་ཡིན། གཞན་ཡང་ལུས་ཀྱི་སྒྲིབ་སྦྱོང་དགེ་བ་
གསུམ་ དང་། དཀའ་ ཐུབ་ སྐུ་ གཟུགས་ བཞེངས་ པ་ ན་ བཟའ་ གསོལ་ བ།
བཀུར་སྟེ་དང་རིམ་འགྲོ་བྱེད་པ་ཕྱག་བསྐོར་ཁྲུས་དང་གཙང་སྦྲ་དག་གི་དགེ་བ་
བཞི་དང་ཁ་ཐོན། འབྲི་བ། འདོན་པ། ཀློག་པ། སྨྲ་བཅད་དབྱངས་གྱེར།
ཡིད་ཀྱི་དགེ་བ་གསུམ་དང་། མཆོད་རྟེན་བཞེངས་ པ། དད་མོས་བྱེད་པ།
བསྐྱེད་རྫོགས་སྒོམ་པ་ལ་སོགས་དེ། ལུས་ངག་ཡིད་གསུམ་ལ་སེར་མ་ཤོར་བར་
འཁོར་ཡུག་དུ་འབད་པ་ནི། རང་གིས་དངོས་སུ་དགེ་བ་ལ་སྤྱོད་པ་བྱ་བ་ཡིན།
རང་ཇི་ལྟ་ བ་གཞན་ལ་ཡང༌། རྒྱུ་མཐུད་པ་བློ་བཤོམ་པ། གྲོགས་བྱེད་པ།
བྲོད་པ་འདིངས་པ་ལ་སོགས་རྣམས། སྣ་ཚོགས་ཀྱི་སྒོ་ནས་བསྐུལ་ཅི་ཐུབ་དུ་
བྱེད་པ་ནི་རྒྱུད་ནས་དགེ་བ་ལ་བསྐུལ་བ་འདེབས་པ་ཡིན། ད་ལྟ་དངོས་སུ་བྱེད་
པ། བསྐུལ་བ་མ་གྲུབ་ཀྱང་། བློས་གོ་གོན། བསམ་པས་ཐང་བཅད་ནས།
ཕྱིན་ཆད་ཀྱང་དགེ་བ་ཁས་ལེན། ཞེ་བཅད་བྱེད་པ། སྨོན་ལམ་འདེབས་པ་
རྣམས་ནི་དགེ་བ་ལ་སྨོན་ཅིང་དམ་འཆའ་བ་བྱ་བ་ཡིན། གཞན་དག་དཀའ་བ་
སྤྱོད་པ། དགེ་བ་བསྒྲུབ་པ། སྡིག་པ་སྤོང་བ། བསྟན་པ་འཛིན་པ་རྣམས་ལ་
དྲིན་དུ་བཟོ། ངོ་མཚར་བསྐྱེད། དགེ་བ་སྒོམ་པ་རྣམས་ནི། རྗེས་སུ་ཡིད་
རང་འབུལ་བ་བྱ་བ་ཡིན། འཕྲུལ་ངག་གི་བསྟན་པ་རིན་པོ་ཆེ། ཕྱོགས་དུས་
148



-
རྣམ་པ་ ཐམས་ ཅད་ དུ་ དར་ བ། འཕེལ་ བ། རྒྱས་ པ་ ཡུན་ དུ་ གནས་ པ།
འཛིན་སྐྱོང་བྱེད་པ་རྣམས་ཀྱང་སྐུ་གསུང་ཐུགས་ཀྱི་བར་ཆོད་ཞི་བ། འགྲོ་དོན་
འཕེལ་བ། འཕྲིན་ལས་རྒྱས་པར་སྨོན་ཅིང་སེམས་པ་ནི། དགེ་བའི་འཁོར་ལོ་
བསྐོར་ཞིང་གསོལ་བ་བཏབ་པ་བྱ་བ་ཡིན། ཤེས་ལྡན་རྣམ་པ་ཀུན་ཏུ་འདི་དང་
མ་བྲལ་ན། སྡིག་སྒྲིབ་ལ་སྡོད་པའི་གླག་གར་ཡོད། སེམས་དཔའི་སྤྱོད་པ་ཟབ་
མོ་ལ་འཇུག་ པ་ ཡང་འདི་ཡིན་ཏེ། འབུམ་ལས། ཕ་རོལ་ དུ་ ཕྱིན་ པ་ བཅུ་
སོགས་དགེ་ བ་ ལས་ སྤྱོད་ དང་ བསྐུར་ བ་དང༌། ཡིད་ རང་ འབུལ་ བ་ དང་།
བྱའོ་བར་སེམས་བསྐྱེད་པ་དེ་ནི། དེ་བཞིན་ཉིད་རྣམ་པར་དག་པའི་འབྲས་བུ་
ཐོབ་པར་འགྱུར་རོ། གསུངས་ པ་ ཡང་ དོན་དེའོ། ། གསུམ་ པ་ཁྱད་ པར་
ཐབས་ཀྱི་ སྤྱོད་ པ་ལམ་ དུ་ སྒྲིག་པ་ལ་གསུམ་སྟེ། ཚོགས་གཉིས་ རྫོགས་ པའི་
ཐབས་སུ་མ་འདལ་འབུལ་བ་དང༌། བྱིན་རླབས་འཇུག་པའི་ཐབས་སུ་གསོལ་
བ་གདབ་པ་དང༌། བསམ་དོན་འགྲུབ་པའི་ཐབས་སུ་བྱང་ཆུབ་ཏུ་བསྔོ་བའོ།
༧དང་པོ་ལ་དགེ་སྤྱོད་རྣམས་ལས་ཚོགས་གཉིས་རྫོགས་པ་མཐུན་ཏེ་མ་འདལ་
འཕགས་པས། དེ་ལ་གཉིས། མཆོད་པ་བརྟེན་གྱི་མ་འདལ་ དང༌། སྒྲུབ་
ཐབས་ཀྱི་མ་འདལ་གཉིས་འོག་མ་ནི་སྔགས་ཕྱི་ནང་གི་དལ་རྣམས་སོ། མཆོད་
པའི་མཎྜལ་ལ་དྲུག་སྟེ་མཚན་མ་རྫས་དང་སྒྱུ་ལུས་མདངས་དང་འཇིག་རྟེན་ལྟོས་
དང་བོན་ཉིད་དོན་དང༌། མཉེས་པ་ཐུགས་ཀྱི་མ་འདལ། ལོངས་སྤྱོད་རྒྱན་
གྱིས་མ་འདལ་ལོ། ༧དང་པོ་ནི་རྫས་ཀྱི་མ་འདལ་ཚང་རྒྱུང་མཆོད་སྤྲིན་དང་
བཅས་པ་བྱེ་བ་ཁྲི་འབུམ་དུ་དམིགས་ནས་འབུལ་བ་དང༌། ༧གཉིས་པ་ནི་ཟག་
བཅས་དམན་ པའི་ བདག་ ལུས་ ཚང་ རྒྱུང་ མཆོད་ སྤྲིན་ དང་ ཆས་ པ་ དུ་ མར་
149



དམིགས་ནས་འབུལ་བ་དང་། ༧གསུམ་པ་ནི་འདི་ལྟར་གྱི་སྣང་བ་ཐམས་ཅད་
གོང་ལྟར་མ་འདལ་དུ་དམིགས་ནས་འབུལ་བ་དང༌། ༧བཞི་པ་ནི་ཀུན་གཞི་
ཟད་མེད་གཏེར་ཆེན་གྱི་མ་འདལ་དུ་དམིགས་ནས་འབུལ་བ་དང་། ༧ལྔ་པ་ནི་
དྲན་པ་ཡིད་ཀྱི་འཆར་ཚུལ་ཐམས་ཅད་གཟུང་ - ྋན་རང་ཁ་མར་མ་སྤྱད་པའི་
སྐབས་ སུ། ཤར་ སྟོང་ བརྡའི་ མ་ འདལ་ དུ་ དམིགས་ ནས་ འབུལ་ བ་ དང་།
༧དྲུག་པ་ནི་གཅེས་ཤིང་དམར་བའི་གདམས་པ་ཞུ་བ་ལ། ཡོ་བྱད་ཀྱང་རང་ལ་
གཅེས་པ་དམར་བ། སྙིང་དང་འདྲ་བ་བྱུང་ལ་དབུལ་ཏེ། ཚེ་བ་གསེར་གཡུ་
རྟ་གླང་ནས། ཆུང་བ་ཁབ་སྔོན་སྐུད་པ་ཡན་ཆོད་གཡོ་སྒྱུ་དང་ཟོལ་ སོགས་
ཕངས་སེམས་དང་འཇུང་འགེགས་མེད་པར་མ་འདལ་དུ་འབུལ། དེ་ཡང་ཐ་
མལ་གྱི་རིག་པ་སངས་རྒྱས་སུ་ངོ་སྤྲོད་པའི་བླ་མ་དེ་ཡི་བྱིན་ལེན་གར་གིས་ཀྱང་མི་
འཁོར་བས་ ཤེས་བྱ་ཐམས་ ཅད་ མ་ འདལ་ དུ་ དམིགས་ ནས་ འབུལ་ བ་ ཡིན།
དུས་ཀྱང་ལས་དང་པོ་དྲན་པ་རྒྱུན་ཆགས་སུ་བརྟེན་ལ། ཡང་དང་ཡང་དུ་
འབུལ། ཅི་ཞིག་ནས་ཚུལ་འདིས་འདྲེས་ཤིག་ཤེས་ན། ལུས་ངག་གིས་ཅི་བྱེད།
སྣང་བ་ལ་གང་ཤར། རིག་པ་ལ་ཅི་དྲན། ཤེས་བྱ་ལ་སྲིད་ཚད་ཐམས་ཅད་
མཆོད་པར་འགྲོ། མ་འདལ་ དུ་འགྲོ། ཚོགས་ སོགས་ སུ་འགྲོ། རྒྱུ་བསོད་
ནམས་ཀྱི་ཚོགས་ཀྱང་འདི་ལས་ རྫོགས་ཐབས་མེད་དེ། སྣང་གྲགས་ཡོ་བྱེད་
དངོས་པོ་བློས་ཁྱུད་ཚད་འཁོར་གསུམ་ཡང་དག་ཏུ་ཕུལ་བ་དང༌། འབྲས་བུ་ཡེ་
ཤེས་ཀྱི་ཚོགས་ཀྱང་འདི་བས་རྫོགས་ ཐབས་ མེད་དེ། ཐམས་ ཅད་ ཤེས་ རབ་
ཟབ་མོས་རྒྱས་བཏབ་དམིགས་སྤྲུལ་གོ་ཕྱེས་འཛིན་པ་མེད་པར་འབུལ་བས་འདི་
སྔགས་ནང་རྒྱུད་དང་ཡང་མཐུན་ཏེ། མ་དག་པ་ཆེད་དུ་དག་སྣང་དུ་སྒྱུར་བས་
150



|་
དང༌། ཕྱི་རྒྱུད་དང་ཡང་མཐུན་ཏེ། སྒོ་གསུམ་དག་པའི་སྒོ་ནས་འབུལ་བས་
སོ། དེས་ན་འདི་ནི་བྱ་བ་སླ། ཕན་ཡོན་ཆེ་བས་འདུས་བྱས་ཀྱི་དགེ་སྤྱོད་
ཐམས་ཅད་ཀྱི་གཙོ་བོར་འདི་འདོན་པར་བྱ་སྟེ། ཀླུ་འབུམ་ལས། སྣ་ཚོགས་
བཀོད་པ་ལྷའི་མ་འདལ་ཕུལ་བའི་ཡོན་ཏན་བསམ་དུ་མེད་པ་གསུངས་པས་ཤེས་
སོ། ། གཉིས་པ་བྱིན་རླབས་འཇུག་ པའི་ ཐབས་ གསོལ་ བ་ འདེབས་ པ་ ལ།
འདུལ་བ་རིན་པོ་ཆེའི་ཞལ་ནས། བླ་མ་དམ་པ་ལ་ཐང་ལྷོད་མེད་པར་སྤྱི་གཙུག་
ཏུ་བསྒོམས་ནས། འདུ་འབྲལ་མེད་པར་གསོལ་བ་འདེབས་པ་འདི་དཀར་པོ་
གཅིག་ཐུབ་ཀྱི་གདམས་པ་ཡིན་གསུངས་པས། དེ་ལ་བཞི་སྟེ་ རིམ་ ཅན་ དུ་
གདབ་པ། ཕུར་ཚུགས་སུ་གདབ་པ། ཟུང་འབྲེལ་དུ་གདབ་པ། སྣ་ཚོགས་སུ་
གདབ་པའོ། ༧དང་པོ་ནི་བླ་མ་བརྒྱུད་པ་མུ་ཆགས་བཞིན་བསྐྱེད་ནས་གསོལ་
བ་རིམ་ གྱིས་ འདེབས་ པའོ། ༧གཉིས་ པ་ ནི་ ཐམས་ ཅད་ རྩ་ བའི་ བླ་ མ་ ལ་
བསྟིམས་ནས་དེ་ཉིད་ཀ་ལ་ཕུར་ཚུགས་སུ་འདེབས་པའོ། ༧གསུམ་པ་ནི་དེ་
ཉིད་དབུས་ཀྱི་གཙོ་བོ་བླ་མ་ལ། ཕྱི་རིམ་འཁོར་ཡི་དམ་མཁའ་འགྲོ་གྲངས་མེད་
པ་བསྐྱེད་དེ། ཐམས་ཅད་ཆ་མཉམ་ཟུང་འབྲེལ་དང་འདེབས་པའོ། ༧བཞི་
པ་ལ་གཉིས་ཏེ། རྟེན་སྣ་ཚོགས་དང༌། སྐུ་སྣ་ཚོགས་ལ་བརྟེན་ནས་གསོལ་བ་
གདབ་པའོ། དེའི་དང་པོ་ལ་བླ་མ་སྐུ་དངོས་སུ་མི་བཞུགས་ཀྱང་། དཔོན་
གསས་གདུང་སོབ་ལ་སོགས་དང་སྐུ་གསུང་ཐུགས་ཀྱི་རྟེན། གསུངས་པའི་བོན།
ཕྱག་རྗེས་ཞབས་རྗེས། སྐུ་འདྲ་ན་བཟའ། བཞུགས་གདན། དབུ་ཞྭ་ཕྱག་
འཕྲེང་བཞུགས་ཁྲི། གཟིམས་སྐྱིལ་ལ་སོགས་ལ་བརྟེན་ནས་གསོལ་བ་འདེབས་
པའོ། གཉིས་པ་ནི་ ཕལ་ ཆེར་ ཅི་ རིགས་ ལ་ བླ་ མ་ ཀུན་ བཟང་ གི་ སྐུར་ སྒོམ།
151
，
，



སྡིག་སྒྲིབ་ སྦྱོང་ བའི་ དུས་ སུ་ ཐུགས་ ལས་ ཆུ་རྒྱུན་ འབེབས། གདུག་ པ་ ཅན་
འདུལ་ན་མེ་དཔུང་དུ་སྤྲོ། དབང་བྱིན་ཞུ་ན་འོད་དཀར་དམར་མཐིང་གསུམ་
སྤྲོ། ཐུགས་དགོངས་ལོན་པར་འདོད་ན། སེམས་བླ་མ་དང་གཉིས་སུ་མེད་
པར་བསྐྱེད། ཟིལ་གྱིས་གནོན་ནས་ལུས་བླ་མ་རུ་བསྐྱེད། བར་ཆོད་སེལ་ན་ཁྲོ་
བོའི་ལྷ་ཚོགས་ སུ་ སྐོམ། བྱིན་རླབས་ཞུ་ན་ཞི་བའི་ལྷ་ཚོགས་སུ་སྒོམ། སྡིག་
སྒྲིབ་སྦྱང་ན་རྒྱས་པའི་ལྷ་ཚོགས་སུ་སྒོམ། དངོས་གྲུབ་ཞུ་ན་རིག་འཛིན་མཁའ་
འགྲོའི་ཆ་ལུགས་སུ་སྐོམ། འགྲོ་བའི་དུས་སུ་མདུན་གྱི་བར་སྣང༌། འདུག་པའི་
དུས་སུ་ སྤྱི་ བོའི་ གཙུག ཉལ་ བའི་ དུས་ སུ་ སྙིང་ གི་ དཀྱིལ། དེ་ བཞིན་ དུ་
གཟུགས་ཐམས་ཅད་བླ་མའི་སྐུ། སྒྲ་ཐམས་ཅད་བླ་མའི་གསུང༌། དྲན་རྟོགས་
ཐམས་ཅད་བླ་མའི་ཐུགས། བྱ་བྱེད་ཐམས་ཅད་བླ་མའི་མཛད་སྤྱོད། གཞན་
ཡང་ཚེ་ནོར། དགྲ་བགེགས་ནད་གདོན་བཟའ་བཏུང་། ཐ་ན་ཉིན་གཅིག་གི་
བྱ་བྱེད་ཅུང་ཙམ་ཡན་ཆོད་ལ། བླ་མའི་རྣལ་འབྱོར་འདི་ཡི་ངང་ནས་ཁ་བསྒྱུར་
གྱི་དམིགས་པ་ཤེས་ན། རྟེན་འབྲེལ་ གྱི་གནད་ཆེན་པོ་ཞིག་མི་འཆག་པར་
འདུག གནས་སྐབས་མཐར་ཐུག་གི་རྟེན་འབྲེལ་ཐམས་ཅད་འདི་ལ་རགས་
ལུས་ཞེས་བློ་གྲོས་རིན་པོ་ཆེའི་གསུངས་སོ། ། གསུམ་པ་བསམ་པ་འགྲུབ་པའི་
ཐབས་སུ་བྱང་ཆུབ་ཏུ་བསྔོ་བ་ལ། རི་ཁྲོད་པས། ཆེ་བ་ཚེ་གང་གི་དགེ་བ་ནས་
ཆུང་བས་ལེ་འོད་རྡོག་གཅིག་ཡན་ཆོད་ལ། རྗེས་སུ་བསྔོ་བ་དང༌། སྨོན་ལམ་
གྱིས་ཟིན་ དགོས་ གསུངས་ པས། དེ་ལ་ ཡང་ ལོག་ པའི་ མཐའ་ བཞི་ སྤངས།
ཁྱད་པར་གྱི་དོན་བཞི་དང་འབྲེལ་བར་བྱ། བསྔོ་བའི་ཕན་ཡོན་བཞི་བསམ།
དང་པོ་ནི་བྱ་བའི་མཐའ་ལོག་པ་ཁ་མེད་དང༌། ཁ་ལན་དང༌། བསམ་པའི་
152



མཐའ་ལོག་པ་འདི་ཡི་ཕན་བདེར་བསྔོ་བ་དང་། རྒྱ་ཆུང་རང་དོན་དུ་དམིགས་
པ་དང༌། མཐར་མ་ཕྱིན་པ་འཁོར་བའི་ས་ལ་བདེ་བར་འདོད་པའོ། གཉིས་
པ་ནི། བསམ་པའི་ཁྱད་པར་སེམས་ཅན་ཁོ་ནའི་དོན། སྒྲུབ་བྱའི་ཁྱད་པར་
སངས་ རྒྱས་ ཐོབ་ པའི་ ཕྱིར། བྱེད་ སྤྱོད་ ཀྱི་ ཁྱད་ པར་ སྒྱུ་ མ་ ལྟ་ བུ་ གོ་ བ།
དགོངས་པའི་ཁྱད་པར་མི་དམིགས་པའི་རྒྱས་འདེབས་པ་དང་བཞི་ཡིས་བསྔོ་
བའོ། ༧/གསུམ་པ་ལ་བྱང་ཆུབ་ཀྱི་ས་ལ་བསྔོས་པའི་སྟོབས་ཀྱི། རྐྱེན་གྱིས་མི་
འཇིག མ་ཞིག་པའི་སྟོབས་ཀྱིས་ཚེ་རབས་གཏན་དུ་མི་འཛད། མ་ཟད་པའི་
སྟོབས་ཀྱིས་གོང་ནས་གོང་དུ་འཕེལ། འཕེལ་བའི་སྟོབས་ཀྱིས་སངས་རྒྱས་ཀྱི་
འབྲས་བུ་ཐོབ་སྟེ། དཔེར་ན་འབྲས་དཀར་པོ་ལོ་ལེགས་ན་ཕུག་སོག་ཞོར་ལ་
འབྱུང་བ་ལྟར་ཏེ། བླ་ན་མེད་པའི་བྱང་ཆུབ་ཏུ་བསྔོས་པས། མཚན་དང་དཔེ་
བྱེད་དུ་འགྲུབ་ཅེས་གསུངས་སོ། ། གཉིས་པ་སྨོན་ལམ་ལ། བདག་དོན་ལྷུན་
གྱིས་འགྲུབ་པ་དང་གཞན་དོན་མཐའ་རུ་ཕྱིན་པ་དང་། གཉིས་དོན་ཕུན་སུམ་
ཚོགས་པའི་སྨོན་ལམ་མོས་འདུན་དང་བཅས་པས་རྒྱས་པར་གདབ་སྟེ། བདག་
མཐར་གྲུབ་པ་རྫོགས་པའི་དུས་རྟིང་ལ་། གཞན་དག་སེམས་ཅན་འདྲེན་པར་
སྨོན་ལམ་བཏབ། ལ་སོགས་གསུངས་པས་ཤེས་སོ། །
གཉིས་པ་དངོས་གཞི་ཉམས་སུ་བླངས་པའི་རིམ་པ་ལ་གསུམ་སྟེ། གཞི་
གཤིས་ཀྱི་གནས་ལུགས། ལམ་ཉམས་སུ་བླང་བའི་རིམ་པ། འབྲས་བུ་སྐུ་དང་
ཡེ་ཤེས་འཆར་ཚུལ་ལོ། ༧དང་པོ་ལ། གཞི་ཡེ་སངས་རྒྱས་པ། ལམ་ གྲོལ་
སངས་རྒྱས་པ། འབྲས་བུ་རྫོགས་སངས་རྒྱས་པ་གསུམ། དེ་དང་པོ་ལ་གཞིའི་
སངས་རྒྱས་ངོས་མ་ཟིན་ན། ལམ་གྱིས་སངས་རྒྱས་རྒྱུད་ལ་མི་འཆར། དེ་མ་
153



ཤར་ན་འབྲས་བུའི་སངས་རྒྱས་མངོན་དུ་མི་ཐོབ་པས། དེ་ལ་གཞིའི་འདོད་
ལུགས་དང་ཡིན་ལུགས་གཉིས། དེ་ལ་དང་པོ་ནི། སེམས་ཉིད་ནི་རང་བཞིན་
གྱིས་རྣམ་པར་དག་པ་ལ། ཉོན་མོངས་པ་དང་སྒྲིབ་པ་གློ་བུར་བ་ཞེས་དང་།
གདོད་ནས་རང་བཞིན་ཀ་དག་ནས། ཡེ་སངས་རྒྱས་པ་ཁོ་ན་ཉིད། ཅེས་སྒྲ་
བསྒྲགས་ལས་གསུངས་པ་ལ་བརྟེན་ནས་བྲུ་ཆེན་པོ་རྗེས་འབྲེང་དང་བཅས་པས།
གཞི་ཀ་དག་ཆེན་པོ། དེ་ལ་ འཁྲུལ་པ་བློ་བུར་དུ་བྱུང་བས་ལམ་ལ་འཁྲུལ།
འཁོར་བའི་དོན་གོ་ཉོན་མོངས་མ་རིག་པ་དང་བཅས་པ་ལ་བྱེད་པས། དེས་ན་
འཁོར་བ་ལ་ཐོག་མ་ཡོད་གསུངས། ཡང་ཞུ་ཆེན་པོའི་རྗེས་འབྲེང་དང་བཅས་
པས་དོན་དང་ཡོན་ཏན་ཐམས་ཅད་བརྩལ་བ་མེད་པར་ལྷུན་གྱིས་གྲུབ། ཅེས་
དང་། འབུམ་ལས་འཁོར་བ་དང་མྱ་ངན་ལས་འདས་པའི་བོན་ཐམས་ཅད་
ཡོངས་སུ་བདག་ཉིད་ལ་འདུས་སོ། ཞེས་པ་ལ་བརྟེན་ནས་གཞི་ལྷུན་གྲུབ་ཆེན་
པོ། ཐམས་ཅད་དེའི་ངང་ལ་གདོད་ནས་རང་བཞིན་ལྷུན་གྱི་གྲུབ་པ། འཁྲུལ་
ཀྱང་གཞི་ཐོག་ནས་འཁྲུལ། མ་རིག་པ་ཐུག་མེད། རིག་པ་ལ་ཡང་མཐའ་མ་
གྲུབ་པས། འཁོར་བ་ཐོག་མེད་ཡིན་གསུངས་ཀྱང་། གཡུང་གིས་བར་མ་དོའི་
རྒྱ་མཚོ་དང་འདྲ་སྟེ། སྤྱི་ཡི་རྨེང་ཞེས་དང་། བར་མ་དོ་ལས་ཀུན་ཀྱང་འབྱུང་
ཞེས་པ་ལ་བརྟེན་ནས། གཞི་བར་དོ་ཆེན་པོར་བཞེད་དེ། དེ་དག་ཐམས་ཅད་
བྱ་ཁྱུང་ཞོན་ནས་བྱ་ཁྱུང་ཚོལ་བ་ལྟར། ཉེ་འདོད་རིང་དུ་སོང་ནས་གཞི་ཅར་
ཕོག་ཏུ་ངོས་མ་ཟིན་ གསུངས། དེ་ནས་གཡོར་མེས་ གསུང་ གིས་ གཤིས་ཀྱི་
འདུག་ཚུལ་ཁྱད་པར་ལྔ་ལྡན་ཞིག་ཡིན་ཏེ། རང་བཞིན་ཀ་དག རྣམ་པ་ལྷུན་
གྲུབ། ངོ་བོ་ལུང་མ་བསྟན། ཀུན་ལ་ཁྱབ་མཉམ། རྟོགས་མ་རྟོགས་ཀྱི་ཁྱད་
154



པར་ཆེ་བའོ། དེའི་དང་པོ་ནི། ངོ་བོ་ལ་གང་གིས་ཀྱང་མ་གོས་པའི་དག་པ་
ཟང་ཐལ་གཅེར་བུ་རྗེན་པར་གནས་པའི་དོན། གཉིས་པ་ནི་རྣམ་པ་ལ་ཐམས་
ཅད་རང་བཞིན་གྱིས་བྱེད་མཁན་མེད་པར་བྱུང་ཞིང་གྲུབ་པའི་དོན། གསུམ་
པ་ནི་ངོ་བོ་འདི་ཞེས་མཚོན་དུ་མེད། སྨྲ་བརྗོད་ཀྱི་ཡུལ་ལས་འདས་པའི་དོན།
བཞི་པ་ནི་ཐམས་ཅད་ལ་བཟང་ངན་མེད། ཆེ་ཆུང་མེད། འཕྲ་སྦོམ་མེད།
སྲབ་མཐུག་མེད་པའི་སྤྱི་སྤུངས་དུ་གནས་པའི་དོན། ལྔ་པ་ནི་གྲོལ་ཅིང་འཁྲུལ་
པའི་རྩལ་ལས། སངས་རྒྱས་སེམས་ཅན་གཉིས་སུ་འབྱུང་བའི་དོན་ཏེ། དེ་
དག་ཐམས་ཅད་གོ་བློ་སྐྱེ་བ་ལ་ཕན་པ་ཙམ་མོ། གཉིས་པ་ཡིན་ལུགས་ནི་དེས་
ན་གཞི་ཀུན་ཡིན། གང་ཡང་མ་ཡིན་པར་གནས་པ། ཚིགས་སུ་བརྗོད་ན་ཀུན་
ཡིན་ཏེ། ངོ་བོ་ལ་དཔྱད་ན་གང་གིས་ཀྱང་མདོག་མ་སྒྱུར་མ་གོས། དག་པ་
ཟང་ཐལ་དུ་གནས་པ་བྲུ་ཆེན་ལྟར་ཀ་དག་ཀྱང་ཡིན། རྣམ་པ་ལ་དཔྱད་ན་གང་
ཡང་མ་སྤངས་ཐམས་ཅད་ངང་ལ་གདོད་ནས་རང་བཞིན་ཡེ་སྲིད་རང་ཤར་དུ་
བྱུང་བས་ཞུ་ཆེན་ལྟར་ལྷུན་གྲུབ་ཀྱང་ཡིན། ངོ་བོ་ལ་དཔྱད་ན་འདི་ཞེས་མ་གྲུབ་
ཅིང་། གཏད་མེད། མཚོན་བརྗོད་ཀྱི་ཡུལ་ལས་འདས་པ་མེ་ལྟར་ལུང་མ་
བསྟན་ཀྱང་ཡིན། བྱེད་ལས་ལ་དཔྱད་ན་ ཀུན་ གྱིས་ཕྱོགས་ལྟུང་ རིས་ ཆད་
མཐར་ཞེན་གང་ཡང་མེད་པས་གཡུང་ལྟར་བར་དོ་ཆེན་པོ་ཡང་ཡིན་ཏེ། དེ་
དག་གིས་ ཀྱང་ དོན་ཕྱོགས་ རེ་ ཕྱོགས་ རེ་ མཚོན་ པ་ ལྟར་ སྣང་ངོ་། དེ་ཡང་།
དཔེ་ནམ་མཁའ་ཡིས་མཚོན། དོན་བོན་ཉིད་དུ་ཤེས། རྟགས་སེམས་ཉིད་དུ་
འཕྲོད་པར་བྱ་སྟེ། དཔེ་དོན་རྟགས་དང་གསུམ་དུ་མཉམ་པ་འདི། སྐལ་ལྡན་
སེམས་ལ་གཉིས་མེད་དོན་དུ་སྒོམ་ཞེས་དང༌། གཞན་ཡང་རྒྱུ་ཡིས་མ་བསྐྱེད།
155



རྐྱེན་གྱིས་མ་འཇིགས་པའི་ངོ་བོ་སྐྱེ་མེད། འཆར་ཚུལ་གང་ཡང་མ་འགགས་
པའི་རོལ་པ་འགགས་མེད། དེ་གཉིས་རང་བཞིན་ཟུང་འབྲེལ། བྱེད་པ་ཐ་མི་
དད་པ་ངོ་བོ་གཉིས་མེད། དཔེ་བློ་འདས་ སྤྲོས་དང་བྲལ་བས་མཚན་ཉིད་
མཐའ་བྲལ་ཆེན་པོའོ། ཕྱི་རྒྱུད་ལས་མི་སྐྱེ་མི་འགགས་ནམ་མཁའི་རང་བཞིན་
ཅན། སྨྲ་བསམ་ཚིག་ལས་འདས་ཏེ་ བརྗོད་ དུ་མེད་ ཅེས་ གསུངས་ པས་ སོ།
དོན་དུ་དྲིལ་ན་གང་ཡང་མ་ཡིན་པར་ངོ་སྤྲོད་པ་ལ། གནས་ལུགས་ཀྱི་སྟེང་དུ་
དར་ཙམ་འཇོག་ཏུ་བཅུག་ནས། ཡིད་ཆེས་ཐག་ཆོད། ངེས་ཤེས་སྐྱེས་པ་དང་།
ངོ་སྤྲད་དེ། ཀུན་གཞི་གཤིས་ཀྱི་གནས་ལུགས་འཁོར་འདས་ཀུན་གྱི་གཞི་རྩ་དེ་
ནི། ཀུན་ཡིན་གང་ཡང་མ་ཡིན་པར་གནས་ཏེ། དུས་ད་ལྟའི་ཤེས་པར་རང་
གསལ་འཛིན་མེད་རྩ་བྲལ་རྗེན་པ་འདི་ཡིན་ཏེ། འདས་པའི་དུས་ཀྱང་འདི་ཀ།
མ་འོངས་པའི་དུས་ཀྱང་འདི་ཀ། ད་ལྟའི་དུས་ཀྱང་འདི་ཀ་རང་། ཚིག་ཏུ་
བརྗོད་དུ་མ་བཏུབ། ངོས་བཟུང་དུ་བསྟན་དུ་མེད། ཡིན་ཚུལ་ཅིར་ཡང་མ་
གྲུབ། འཆར་ཚུལ་གང་དུ་ཡང་འཆར། སྣང་ཚུལ་བློ་ལས་འདས་པ་འདི་ཡིན་
ཏེ། བླ་ཆེན་གྱི་གསུང་ལས། ལུང་མ་བསྟན་གྱི་ཤེས་པ་འདི། ཀུན་གཞིའི་ངོ་
བོ་འདི་ཀ་ཡིན་གསུངས། དེ་རིག་དེ་ལས་ངས་ཀྱང་མ་བསྟན་ཏོ། གསུངས་པ་
དང༌། རང་སེམས་ད་ལྟའི་གནས་འདི་མ་ བཅོས་མ་བསླད་མ་རེག་པའོ།
ཞེས་དང༌། དེས་ན་དང་པོ་ཡང་གཞིའི་དོན་མ་རྟོགས་པས། དེའི་ངང་ལས་
འཁྲུལ་ཏེ། གཞི་ལ་འཁྲུལ་པ་གཏན་མེད་ཀྱང༌། བློ་ཡི་འཁྲུལ་པས་གཞི་བཅོས་
པས། གཞི་མཐོང་བའི་རྒྱུ་རྐྱེན་གྱིས། གཞི་ཉིད་འཁོར་བའི་བོན་ལྟར་སྣང་
ཞེས་མདོ་དང༌། ད་ལྟ་ཡང་གཞི་ཐོག་ནས་གཞིའི་ཡིན་ལུགས་བཞིན་བསྒོམ་
156



པས། མཐར་ཏེ་མངོན་དུ་གྱུར་པའི་འབྲས་བུ་སྟེ། ཀུན་གཞིའི་ངོ་བོ་གསལ་བ་
དེ་ཀ་ རིག་ པ་ ཡིན། རིག་པ་ངོས་ བཟུང་ བརྟན་ པས་ གོམས་ པའི་འབྲས་ བུ་
འབྱུང༌། འབྲས་བུ་མི་འདོད་བཞིན་དུ་འབྱུང་བ་དེ་ཡིན་མོད་ཅེས་ཁྲི་རྗེ་ལུང་
བསྟན་ལས་གསུངས། དེ་ལ་མར་འཁྲུལ་པ་ལྟར། ཡང་ཡང་གྲོལ་ཏེ་གནད་
གཅིག འཁོར་བ་འཁྲུལ་པ་ལས་བྱུང་བའི་ཐོག་མ་ཡོད་པ་ལྟར། ཉམས་སུ་
བླང་ནས་གྲོལ་བའི་ཐ་མ་ཡོད་དེ། འདི་དག་ཀུན་ཁོ་བོས་ གནད་གཅིག་ཏུ་
རྟོགས་སོ། ༧གཉིས་པ་ལམ་ཉམས་སུ་བླང་བའི་རིམ་པ་ལ་གསུམ་ཏེ། སྒོམ་
ཚུལ་ལམ་གྱི་རིམ་པ་བསྐྱང་ཐབས་དང༌། སྒོམ་བྱེད་ལམ་གྱི་འགལ་རྐྱེན་སྤོང་
ཚུལ་དང་། བསྒོམ་ པའི་ ཉམས་ དང་ རྟོགས་ པ་ འཆར་བའི་ཚུལ་ལུགས་ སོ།
༧དང་པོ་ལ་གསུམ་སྟེ། རྒྱུད་མ་སྨིན་པ་སྨིན་པར་བྱེད་པའི་ཁྲིད་དང་། སྨིན་
པ་གྲོལ་བར་བྱེད་པའི་ཁྲིད་དང་། གྲོལ་བ་མཐར་ཕྱིན་པའི་ཁྲིད་དོ། དང་པོ་
ལ་དབང་ཞུ་བ་དང༌། མི་རྟག་པ་སྒོམ་པ་དང༌། སྐྱབས་སེམས། མ་འདལ།
གསོལ་འདེབས་རྣམས་ཡིན་ཏེ། ཐེག་ཆེན་གྱི་སྣོད་དུ་རུང་བ་དང་། ལམ་སྒོར་
ཆུད་པ་ དང༌། བག་ སྒྲིབ་འབྱང་ བ་ དང༌། ཚོགས་ གཉིས་ རྫོགས་ པ་ དང༌།
བྱིན་རླབས་འཇུགས་པ་ལ་སོགས་པའི་ཡོན་ཏན་གོང་དུ་བསྟན་པ་ལྟར་ཡོད་པས།
ཟླ་གྲངས་ཞག་གྲངས་སུ་འབད་པས། སྒྲིབ་པ་དག་པའི་རྟགས་སུ་ལུས་ལས་
སེམས་ཅན་རྣག་ཁྲག་འཛགས་ཤིང་སྐྱུགས་པ་དང་། ཁྲུས་བྱེད་པ། དྲི་མ་དག་
པ་དང་། དར་དཀར་ལའུ་གྱོན་པ། ལུས་བདེ་སེམས་དྭངས་པ། བྱིན་རླབས་
ཞུགས་པའི་རྟགས་སུ། ཁ་ཟས་རོ་ལྡན་ཟོས་པ། ལྷ་ཞལ་བསྟན་པ། མི་མེན་
གུས་པ་འབུལ་བ་ལ་སོགས་དང༌། ཉམས་རྟོགས་སྐྱེས་པའི་རྟགས་སུ་ཉི་མ་ཤར་
157



བ། གྱེན་ལ་འཛེགས་པ། མེ་ཏོག་ཐུ་བ། ལུང་སྟོན་པ་ལ་སོགས་དང༌། འགྲོ་
དོན་གྲུབ་པའི་རྟགས་སུ་མཁའ་ལ་འཕུར་བ། སྒྲ་སྒྲོགས་པ། དར་ཕྱར་བ་ལ་
སོགས་ དངོས་ སུ་ བྱུང་ ན་ རབ། ཉམས་ སྣང་ འབྲིང་། རྨི་ ལམ་ ཐ་ མ་ སྟེ། །
མདོར་ན་ངེས་ཤེས་མ་སྐྱེས་བར་དུ་སྒོ་གསུམ་གཡེལ་བ་མེད་པར་རང་ལ་ རང་
གིས་མ་ཁྲེལ་ བར་ ཉམས་ སུ་ བླང་ངོ་། ༧གཉིས་ པ་ ལ་ གཉིས་ཏེ། དང༌ པོ་
མཚན་བཅས་ལ་། ལུང་ལས། ཡི་གེའི་གསུམ། ལྷ་ སྐུའི་གསུམ། རྫས་ཀྱི་
མཚན་མ་ གསུམ་ སྟེ་ དགུར་ གསུངས་ པའམ། སྐུ་ ལྷ་ སྐུ། གསུང་ ཡིག་འབྲུ།
ཐུགས་ཕྱག་མཚན་གསུམ་དུ་གསུངས་ཀྱང༌། གོང་མ་རྣམས་ཀྱི་ཕྱག་ལེན་ལྟར་
ཨ་ལ་ཁྲིད་ཐིག་ལེ་སྦྱངས་ཏེ། སེམས་བཟུང་བས་དམུ་རྒོད་ཀྱི་དྲན་པ་གཡུང་དུ་
ཕེབས་ནས་ སེམས་ ལས་ སུ་རུང་ཞིང༌། དུལ་ ནས་འདུ་འཕྲོ་དང༌། གཟུང་
འཛིན་རང་དགའི་ཤེས་པ་འགགས་ནས་རང་ལུགས་རྩེ་གཅིག་གི་ཏིང་ངེ་འཛིན་
ལས་མི་འདའ་ བ་འབྱུང་བ་ནི། ཀུན་གཞིའི་ཕུག་ གཅོད། རིག་ པའི་ རྩད་
གཅོད་། དྲན་པའི་ཚོད་ལེན། དགེ་སྦྱོར་གྱི་གཞི་འདིངས་ པའི་མན་ངག་སྟེ།
ཁ་གཅིག་འདི་ནས་ངོ་སྤྲོད་ང་བླུན་ཏེ། བུ་ཆུང་རྒད་པོར་ཁས་ལེན་པ་དང༌
མཚུངས་སོ། ། གཉིས་པ་མཚན་མེད་ལ་མཉམ་པར་བཞག་པ་ ལ་ གཉིས་ སྟེ།
དང་པོ་གནས་ཆ་རུ་ཉམས་སུ་བླངས་པས་མ་ཀུན་གཞིའི་ཀློང་དུ་བུ་རིག་པ་ཆམ་
ལ་ ཕེབས། རྩལ་བསམ་དྲན་གྱེ་ཤེས་པ་རྒྱུན་ཆད་ནས། འངོལ་ལེ་ལྷོད་དེ་
ཤིགས་སེ་བ་ཉིན་གོང་གི་ཤེས་པ་ལྟ་བུར་གོང་མ་ཀུན་གྱིས་བཞེད་པའམ། ལྡིང་
ངེ་མེར་རེ་ཧྲིག་གེ་བ་རྒྱ་མཚོ་རླུང་གིས་མ་བསྐྱོད་པ་ལྟ་བུར་བླ་ཆེན་གྱིས་གསུངས་
པའམ། ཉོ་ལེ་ལྕབས་སེ་ཆུ་འཇམ་དུ་ལག་པ་བཅུག་པ་ལྟ་བུར་གབ་འགྲེལ་ལས་
158



-
，
གསུངས་པ་ལྟར་འབྱུང་བ་ནི་བློས་བྱས་ཀྱི་ཞི་གནས་ལ། ཆེད་དུ་མ་བསྒོམས་
ཀྱང་རང་ཤུགས་ཀྱི་དེ་ལྟར་འཁོར་ཞིང་འོང་བ་ནི་ རང་བཞིན་གྱི་ཞི་གནས།
དུས་དང་རྣམ་པ་ཀུན་ཏུ་རྒྱུན་མི་འཆད་པར་ཁོར་ཡུག་ཏུ་འབྱུང་བ་ནི་མཐར་
ཐུག་གི་གཞི་གནས་སོ། ༧/གཉིས་པ་མཉམ་བཞག་ངར་ལྡན་ཉམས་སུ་བླངས་
པས། གོང་གི་ཞི་གནས་ལ་གསལ་བའི་མདངས་ཐོན། ཉམས་ལེན་ལ་ངར་
ཚུད་ཤེས་པའི་རྒྱ་རལ་ཏེ། ཕྱི་སྣང་བའི་འཆར་ཚུལ་འཛིན་མེད་རང་གྲོལ་དུ་ས་
ལེ་རྗེན་ནེ། ནང་རིག་པའི་ངོ་བོ་སྟོང་ཉིད་རྩ་བྲལ་དུ་བུན་ནེ་ལོང་ངེ་བ། ཁྱུང་
མཁའ་ལ་ལྡིང་བ་ལྟ་བུ། ཐམས་ཅད་ཁོབས་འོག་ཏུ་ཆུད་པ། སྤྱི་རྒྱ་རླབས་
ཀྱིས་ཆོད་པ། ནམ་མཁའ་དྭངས་པ་ལ་ཉི་མ་ཤར་བ་ལྟ་བུ། རྒྱ་མཚོ་དྭངས་པ་
ལ་རླུང་གིས་མ་སྐྱོད་པ་ལྟ་བུ། ཞི་ལྷག་ཟུང་དུ་འབྲེལ་བ་གསལ་སྟོང་གཉིས་སུ་
མེད་པར་འབྱུང་ངོ༌། ། གསུམ་པ་གནས་ལུགས་ཀྱི་དོན་ལ་ངོ་སྤྱད་ཅིང་ཉམས་
སུ་བླངས་པ་ལ་གསུམ་ལས། དང་པོར་རང་འབྱུང་གི་ཡེ་ཤེས་ངོས་བཟུང་བ།
རླུང་སེམས་ཐིག་ལེའི་གདམས་པས་ རིག་ པ་ དྭངས་ སྙིགས་ ཕྱེད་ ཅིང་ ཉམས་
རྟོགས་ལ་བོགས་ཅིག་ཆར་དུ་སྐྱེ། རང་འབྱུང་གི་ཡེ་ཤེས་གཅེར་བུ་རྗེན་པ་ཤར།
སྟོང་རིག་མ་བུ་འཕྲོད་ནས་མེ་འབར་བའི་སྟེང་དུ་ཤིང་བསྣན་པ་ལྟར་འགྱུར་ཏེ།
དགའ་བདེ་སྟོང་གསལ་ཞེན་མེད་འབྱུང་ཞེས་བླ་ཆེན་གྱིས་གསུངས་པ་ཡང་དོན་
དེའོ། གཉིས་པ་བར་དུ་བློས་བྱས་ཀྱི་དྲི་མ་དང་བྲལ་ཐབས་འཇོག་བཤིགས་
སྐྱོང་གསུམ་ལས་བསླབ་སྟེ། དང་པོར་འཇོག་མ་ཤེས་ན། རིག་པ་ཡུལ་ལ་ཚོལ་
ཁྲོས་< འཕྲོས་> ཁྱེར་ནས་འགྲོ། བར་དུ་བཤིགས་མ་ཤེས་ན་བཞག་ཐོག་ཏུ་
ལྡིངས་ནས་འགྲོ། ཐ་མར་སྐྱོང་མ་ཤེས་ན་གཞུག་ཏུ་འབྱམས་པ་བྱ་བ་འོང་བས།
159



ཐུན་སྐོར་རེ་རེ་ལ་འཇོག་བཤིགས་སྐྱོང་གསུམ་ཚང་པ་གནད་དུ་བསྣུན་ཅིང་
སྦྱངས་པས། ཇི་ཞིག་ལ་སྐྱོང་ཞེས་འབའ་ཞིག་ཏུ་གྱུར་པ་དང་། ཆེད་འཛིན་
གྱི་སྒོམ་དང་བྲལ། བློས་བྱས་ཀྱི་དྲན་ཐག་ཆད་ནས་ངང་ལ་ངང་གིས་བསྒོམ་
ཞིང་། བློ་ཐོག་ཏུ་རགས་མ་ལུས་པ་ཞིག་འབྱུང་ངོ༌། གསུམ་པ་དྲི་མེད་ཀྱི་ཡེ་
ཤེས་ལམ་དུ་སླང་བ་ཐེག་ཆེན་གསུམ་སྦྱོར་གྱི་གདམས་པ་གནད་དུ་བསྣུན་པའི་
མཐར་ལུས་ངག་གི་བྱ་ཆ་དགེ་སྤྱོད། རང་བཞིན་གྱི་བྱ་བྱེད་སྤྱོད་ལམ་དག་མ་
དག་དགེ་མི་དགེ་ཐམས་ཅད་གཞི་ཤེས་རབ་ཟབ་མོ་ སྟོང་ཉིད་ཀྱི་སྟེང་ནས་སྣ་
ཚོགས་ཀྱི་བྱ་བ་མ་བཀག་པ། ཐབས་ཀྱི་རང་བཞིན་དུ་ཤར་ནས། ཐབས་ཤེས་
རབ་ཟུང་འབྲེལ། མཉམ་རྗེས་དབྱེར་མེད་དུ་འགྱུར་རོ། ། གསུམ་པ་གྲོལ་བ་
མཐར་ཕྱིན་པའི་ཁྲིད་ལ་གསུམ་སྟེ། ནུབ་མོ་བག་ཆགས་བརྟོད་ལ་མནན་པ།
ཉིན་པར་སྣ་ཚོགས་ཐབས་སུ་ཁྱེར་བ་དང་། མཐར་ཐུག་ཤིང་རྟའི་སྲོལ་དང་
བསྟུན་པའོ། དང་པོ་ལ། བསམ་གཏན་གཉིད་དང་བསྲེ་བའི་གདམས་པ་ལ་
བརྟེན་ནས་བག་ཆགས་གཏོད་ལ་མནན་ཏེ་ཉམས་སུ་བླངས་པས། བསླུ་བ་
འཁྲུལ་བའི་སྣང་བ་ཐམས་ཅད་ལམ་དུ་སློང་ཤིང་། བྱུང་ཚོར་གྱི་རྟོག་པ་རང་ཁ་
མར་མི་འགྱུར་བར། རྨི་ལམ་བར་དོའི་གཟུང་འཛིན་གྱི་མཚན་མ་རང་སར་
གྲོལ་ནས། ཉིན་བས་ཀྱང་མཚན་ཉམས་ལེན་འཕེལ། བོགས་ཀྱང་འགྱུར་
གྱིས་ཆེ་བས། རང་དབང་ཐོབ། རང་ས་ཟིན་ནས། འདི་ལྟར་གྱི་སྣང་བ་
གར་སྒྱུར་དུ་འགྱུར་པས། འགྱུར་བྱེད་ཀྱི་རིག་པ་གར་ཁྲིད་དུ་འགྲོ་བ། གྲུབ་
རྟགས་ཀྱི་རྫུ་འཕྲུལ་ གང་ ཡིན་དུ་ སྤྲུལ་ནུས་ པ་ཞིག་བྱུང་ཙམ་ནས། བསམ་
གཏན་ཉལ་ཆོག་གི་གདམས་པ་ཀློང་དུ་གྱུར་པ་བྱ་བ་ཡིན་ནོ། གཉིས་པ་སྣ་
160



ཚོགས་ཐབས་སུ་ཁྱེར་བ་ལ་གསུམ་ལ། དང་པོ་སྣང་བ་རྩལ་སྦྱོང་གི་གདམས་པ་
གནད་དུ་བསྣུན་པ་གནད་དུ་བསྣུན་པ་ཚོགས་དྲུག་སྒོ་ལྔའི་འཆར་ཚུལ་ཐམས་
ཅད་ལམ་དུ་སློང་སྟེ། ཐུག་འཕྲད་འབྲལ་མེད་དུ་རང་ཤར་རང་གྲོལ། མཚོན་
ཚའི་འཁོར་ལོ་བསྒྱུར་བའམ། སྦྲུལ་བགྱི་མདུད་པ་ལྟར་གྱུར་པས། ཡུལ་དང་
ཡུལ་ཅན་གྱི་མཚན་པ་རང་དག གཟུང་འཛིན་དབྱེར་མེད། སྣང་སེམས་
གཉིས་མེད་རོ་གཅིག་ཏུ་འཆར་བར་འགྱུར་རོ། གཉིས་པ་ལ་རྟོག་པ་ལམ་སློང་
གི་གདམས་པ་གནད་དུ་བསྣུན། ཉོན་མོངས་པ་རང་སར་གྲོལ། རྟོག་ཚོགས་
ཡེ་ཤེས་ཤར། སྤང་གཉེན་དབྱེར་མེད་རོ་གཅིག་ཏུ་གྱུར་ཏེ། ཆབ་རོམ་ཆུར་ཞུ་
བའམ། སེར་བུ་བར་སྣང་དུ་ཞུ་བ་ལྟར་རང་ཞི་རང་གྲོལ་དུ་འཆར་བར་འགྱུར་
རོ། གསུམ་པ་ངོ་སྤྲོད་འབྲས་བུས་སྣང་བ་སེམས་སུ་ངོ་སྤྲད། སེམས་མཐའ་
བྲལ་དུ་ངོ་སྤྲད། མཐའ་བྲལ་སྐུ་གསུམ་དུ་ངོ་སྤྲད་པས། ཕྱེ་ཆུ་འདྲེས། མ་བུ་
འབྱོར། རྡོ་རུས་འཕྲོད། ཡིད་ཆེས། གདེང་ཐོབ། དམར་ཐག་ཆོད་པས།
སངས་རྒྱས་ཀྱི་རང་སར་ཟིན། བསམ་པ་འགྲུབ། རེ་བ་འབྱུང༌། འདོད་པ་
རྫོགས་པ་ སྟེ། དེ་ཡང་རྟོགས་པ་མ་ཤར་བར་གོ་བློ་ལ་བརྟེན་ནས་དོན་སྤྱིའི་
ཚུལ་དུ་ངོ་འཕྲད་པ་ལ་ཤར་བ་དང་རྒྱུད་ལ་ཁེལ། ཉམས་སུ་མྱོངས། དམར་
ཐག་ཆོད་པའི་རང་མཚན་རྗེན་རེར་དུ་འཕྲད་པའོ། ༧གསུམ་པ་མཐར་ཐུག་
ཤིང་རྟའི་སྲོལ་དང་བསྟུན་པ་ནི། རྒྱལ་འཕགས་དམ་པ་རྣམས་ཀྱིས་རིམ་གྱིས་
བསྒྲོད་པའི་སྲོལ་ལྟར། འདིར་ཡང་ སྔོན་འགྲོ་བྱ་ཆ་དགེ་སྤྱོད་ཀྱི་རིམ་པའི་
ཚོགས་སོག་ སྒྲིབ་ པ་ སྦྱོང་ བ་ནི་ ཚོགས་ལམ། མཚན་ བཅས་ མཚན་ མེད་ ཀྱི་
གདམས་པས་དགེ་སྦྱོར་གྱི་གཞི་འདིངས་པ་ནི་དག་པའི་དོན་ལ་སྦྱོར་བས་སྦྱོར་
161



ལམ། རླུང་ སེམས་ ཐབས་ལམ་ གྱི་གནད་ཀྱིས་ རང་ འབྱུང་ གི་ ཡེ་ ཤེས་ རྗེན་
གཅེར་དུ་སྟོན་པ་ནི་མཐོང་ལམ། བློས་བྱས་ཀྱི་དྲི་མ་དབྲལ་བས་ན། གྲོལ་བ་
མཐར་ཕྱིན་གྱི་གདམས་པ་རྣམས་ནི་གོམས་ཤིང་འདྲིས་པར་བྱེད་པས་སྒོམ་ལམ།
ངོ་བོ་ཉིད་ཀྱི་དོན་ལ་ངོ་སྤྲད་ནས་འཕྲོད་པ་ནི། མཐར་ཕྱིན་འབྲས་བུ་དང་
མཐུན་ལ་ བསྒྲོད་ ཚུལ་ ནི་ འོག་ མ་ བས་ སྐྱེ་ བ་ བསྐལ་ པ་ དུ་ མར་ བསྒྲོད་ ཀྱང་།
འདིར་ཚེ་གཅིག་ལུས་གཅིག་གིས་ ལམ་བསྒྲོད་མེད་གཅིག་ཆོད། འཁྲུལ་པ་
སྤངས་མེད་རང་གྲོལ། འབྲས་བུ་སངས་རྒྱས་བཙན་ཐབས་སུ་ཐོབ་པར་བྱེད་
པས། ལམ་མྱུར་ཐབས་ཟབ་འཇུག་སྒོ་འཕགས་པའོ། ༧གཉིས་པ་སྒོམ་བྱེད་
ལམ་གྱི་འགལ་རྐྱེན་ སྤང་ ཚུལ་ ལ་ གཉིས་ ཏེ། མཐུན་ རྐྱེན་ བརྟེན་ པ་ དང་།
འགལ་རྐྱེན་སྤོང་བའོ། དང་པོ་ལ་ལྔ་སྟེ། རྟེན་པའི་གནས། འདུག་པའི་ཁང་
ཁྱིམ་དང་། སྤྱོད་པའི་ལས་དང༌། འགྲོགས་པའི་གྲོགས་དང་། དུས་ཐབས་
རྟེན་འབྲེལ་ལ་བརྟེན་ནས་བསམ་གཏན་འཕེལ་བར་བྱའོ། དང་པོ་ལ་གོང་དུ་
གདམས་པའི་བཅུད། བླ་མའི་ཕྱག་ལེན་ཐམས་ཅད་རྫོགས་པར་ ཐོབ་ ཅིང་།
སྒོམ་ཚུལ་ལེགས་པར་ཤེས་ནས་སྐྱོང་བའི་དུས་སུ། དབེན་ཞིང་དགེ་བ་འཕེལ་
བ་ཉིན་པར་མི་ཁྱིའི་རྣམ་གཡེང་མེད་པར། མཚན་མོ་དགྲ་དང་གཅན་གཟན་
གྱིས་མི་འཇིགས་པ། ལྟོ་རྒྱབ་ཀྱི་སྒྲུབས་ཐབས་བདེ་བ། གྲུབ་ཆེན་གོང་མའི་
ཞབས་ཀྱིས་བཅགས་པའི་སྒྲུབ་གནས་ཡིན་ན་རབ། མཐའ་མ་ཡང་རང་གི་ཕ་
ཡུལ་དང་རིང་བ། གྲོང་ལས་འཕགས་པ། རི་མཐོ་ས་གཙང་བ་གལ་ཆེ་སྟེ།
རི་གཙུག་རུམ་འབར་བའི་ནགས་ཚལ། དགོན་པ་ན་འགྲེང་མི་དང་མི་འཕྲད་
པ། ཤིན་ཏུ་སོ་བསོད་ལ། རབ་ཏུ་སྐྱིད་པར་སྣང་ངོ་ཞེས་མདོ་ལས་གསུངས།
162



རི་མཐོ་ས་གཙང་བདེ་ཉམས་སྐྱེ། དེས་ན་གྲོང་ཡུལ་སྤངས་པ་ཡིན། ཅེས་གྱེར་
མིས་གསུངས་པས། དེ་ནི་གནས་ལ་བརྟེན་ནས། བསམ་གཏན་འཕེལ་བར་
བྱའོ། ༧གཉིས་པ་ལ་འདུག་ས་ཡང་། ཕུག་པ་སྤྱིལ་པོ་ཁང་པ་གང་ཡིན་ཀྱང་།
ནང་དུ་ཉལ་ས་མདའ་གང་གྲུ་བཞི་ལ། སྔས་ཆུང་མཐོ་དང་ཆས་པ་དོད་པར་བྱ་
སྟེ། སྒོམ་དུས་དང་ཉལ་དུས་ཐམས་ཅད་ཁ་ཤར་ཕྱོགས་སུ་ལྟ། ལུས་གནད་
རབ་འབྲིང་ཐ་གསུམ་མམ། སྐབས་སུ་སྒོམ་ཐག་བཅུགས་པ་བག་ཡངས་སུ་མ་
ཤོར་བ་བྱ། དམིགས་རྟེན་ལྷོ་ཕྱོགས། གཡོ་བ་ལྷོ་ཤར། སྤྱད་པ་བྱང་ཕྱོགས།
འཆག་པ་ལྷོ་ནུབ། སྒོ་ཤར་ཕྱོགས། མདོར་ན་གསེང་བ་དང་དགེ་སྦྱོར་བྱེད་
སྟབས་བདེ་བས་ཏེ། དེ་ཡང་དབྱར་བསིལ་བ། དགུན་དྲོ་བ་སྟོན་དཔྱིད་ཆ་
སྙོམས་པ་གལ་ཆེ་སྟེ། དེ་ནི་ཉལ་ས་གནས་ཁང་ལ་བརྟེན་ནས་དགེ་སྦྱོར་འཕེལ་
བར་བྱའོ། གསུམ་པ་ལ་ཟས་ཀྱང༌། ཁམས་ལ་ཅི་འཕྲོད་བཅུད་ཆེ་ཆུང་རན་
པ་མ་སྐྱེས་མ་སྐོམ་པ་བསྟེན། སྒོག་གཙོང་སྔོ་ངད་ལ་སོགས་པ་རྩ་སྒོ་འགག་ཅིང་
ཤེས་པ་མི་གསལ་བ་དང༌། གྲིབ་ཟས། དད་ཟས། རྣལ་ཟས་ལ་སོགས་དགེ་
སྦྱོར་གྱི་བར་ཆོད་དང༌། ཧ་ཅང་འགྲངས་པ། སྐྱེས་པ་ལ་སོགས་འབྱུང་བ་ཆ་
མི་སྙོམས་པས་སྤངས། གོས་ཀྱང་བསིལ་དྲོད་སྙོམས་པ། བག་དང་ལྡན་པ་
བགོ། ལེགས་བཅོས་དང་བཙོག་བཅོས་སུ་མ་སོང་བར་བྱ། སྔ་དགོང་དང་
ཉིན་དུས་ ཐམས་ ཅད་ དུས་ གཅིག་ པུ་ ཡིན་ ཡང་ལུས་ ཚགས་ ལེགས་ པར་བྱ།
སྤྱོད་ལམ་ཡང་ངལ་དུབ་དང་དུ་འབྱུང་བ་འཁྲུགས་པའི་ལས་མི་བྱེད། མེ་དང་
ཉི་མར་མི་བསྡད། མཚམས་སྡོམ། སྨྲ་བཅད་བྱ། གཞན་ཡང་རི་ཁྲོད་པའི་
ཞལ་ནས། ལུས་བྱ་བྱེད། ངག་ལོང་གཏམ། ཡིད་བསམ་མནོ་ལ་དགའ་བ་
163



གསུམ་དགེ་སྦྱོར་གྱི་སད་ཡིན། འགྲོ་འདུག་མང་པོ། འཕོ་སྐྱས་མང་པོ། བློ་
སྣ་མང་ པོ་ གསུམ་ དགེ་ སྦྱོར་ གྱི་ དགྲ་ ཡིན་ གསུངས་ པས། དེ་ དག་ སྤོངས།
གྲོགས་ཀྱང་འཐད་པ་བཅུད་ལྡན་རེ་རེ་ཙམ་ལས་མེད་པར་བྱ་སྟེ། དེ་དག་ནི་ལྟོ་
རྒྱབ་དང་སྤྱོད་ལམ་ལ་བརྟེན་ནས་དགེ་སྦྱོར་འཕེལ་བར་བྱའོ། བཞི་པ་ལས་
སྒོམ་ཚུལ་ནི། ལས་དང་པོ་དགེ་སྦྱོར་གྱི་གཞི་མ་ཐེངས་བར་ལ། བློ་སྣ་མང་པོ་
སྤོངས་ཏེ། དངོས་གཞི་འཇོག་བཤིགས་སྐྱོངས་གསུམ་ལ་ཧྲིལ་གྱིས་དྲིལ། སྔ་
དགོང་དུས་སུ་རྩ་རླུང་གི་དམིགས་སྐོར་ཁ་ཡར་སྒོམ། གུང་གསེང་བའི་དུས་སུ་
ཐ་མལ་དུ་མ་ལུས་པའི་བྱ་ཆ་ཚར་རེ་ཙམ་བཏང་། ཉལ་བའི་དུས་སུ་བག་
ཆགས་རྟོད་ལ་གནོད་པའི་དམིགས་པ་འཛིན། སྐོར་རེ་ལ་སྦྱོར་དངོས་རྗེས་
གསུམ་དང་འབྲེལ་བར་བྱ། དེ་མིན་རྐྱང་དེད་གཅིག་དྲིལ་ལ་ཉིན་མཚན་ཁོར་
ཡུག་ཏུ་འབད་ཅིང་། གྲངས་དང་ཐུན་དུ་བཅད་ལ་ཚུལ་བཞིན་སྒོམ་སྟེ། བླ་
མ་བཅུད་ལྡན་དང༌། གདམས་པ་ཟབ་མོའི་དགོངས་པ་ལོན་པས་ལེགས་པར་
སྒོམ་ཤེས་པའི་ཤེས་སྒོམ་དང་། བརྩོན་འགྲུས་དྲག་པོས་དར་ཙམ་ཡང་བཏང་
སྙོམས་ལེ་ལོ་ལ་མ་འཇོག་པར་བརྩོན་པར་སྒོམ་པའི་བརྩོན་སྒོམ་དང༌། ཉམས་
རྟོགས་མ་ཤར་གྱི་བར་ལ་ཡུན་ཅི་སོང་ཡང་གཞུག་སྲིང་ནུས་པའི་ཡུལ་སྲིང་སྒོམ་
དང༌། དུས་དང་རྣམ་པ་ཀུན་ཏུ་གང་གིས་ཀྱང་བར་མ་ཆོད་པར་འདི་ཉིད་ལ།
རྐྱང་དེད་དུ་བྱེད་པའི་བར་ཆོད་མེད་སྒོམ་དང་བཞི་ནི། མེད་ཐབས་མེད་པའི་
གྲོགས་ལ། ཁྱད་པར་སྐབས་སྐབས་སུ། བཀའ་རྒྱུད་ཟབ་མོ་ལ་ལྟ་རྟོགས་བྱ་བ་
དང༌། གྲོགས་ཉམས་ཅན་ལ་ཉམས་བསྡུར་བ་དང་། བླ་མའི་ཞལ་སྔ་འགྲིམ་
པ་དང༌། ལུས་ངག་བྱ་ཆ་ལ་བཀོལ་བ་དང་། གསོལ་བ་དྲག་པོ་འདེབས་པ་
164



དང༌། འཁོར་བའི་ཉེས་དམིགས་བསམ་པ་དང༌། སྙིང་རྗེ་ཚད་མེད་བསྒོམ་པ་
ལ་སོགས་ནི་ཀུན་ཏུ་རྒྱུག་པའི་གྲོགས་ཏེ། དེ་དག་གི་གྲོགས་དང་ཐབས་ཁྱད་
པར་ཅན་ལ་བརྟེན་ནས། དགེ་སྦྱོར་འཕེལ་བར་བྱའོ། ལྔ་པ་ལ་ས་ཤས་ཆེ་ན།
ལུས་ལྕི། ཤེས་པ་བརྟེན་འདུག་ཚུལ། ཆུ་ལ་དྲོད་ཆུང་། རྔུལ་ཁ་ཆུ་ཁ་སྙི།
རིག་པ་གསལ། མེ་ལ་དྲོད་དང་སྐོམ་དད་ཆེ། སེམས་སྤྲོ། ཤ་དྭངས། རླུང་
ལ། བྱ་བྱེད་མང་། ལུས་ཡང་། རིག་པ་རྒོད། སེམས་མི་བརྟན། ནམ་
མཁའ་ལུས་ སེམས་ བདེ་ ཞིང༌ དྭངས། སེམས་ ཡང་། རང་བཞིན་ བཟང་།
དུས་ནི་སྲོད་ཐོ་རངས་ཆ་སྙོམས། སྔ་དྲོ་མེ། ཉིན་ཕྱེད་ས། ཕྱེད་ཡོལ་ཆུ།
དགོང་མོ་རླུང་། ནམ་མཁའ་སྤྱིར་ཁྱབ་པའམ། ཆ་མཉམ་དུས་སུ་རྒྱུ་བར་
བཞེད། དེ་ལ་འབྱུང་ཆུང་ཉི་ཤུ་རྩ་ལྔ་རྒྱུ། ཕྱི་རུ་གང་རྒྱུ་བའི་དུས་སུ་གཞན་མ་
གསུམ་ནང་དུ་འདུས་པ་ཡིན། ཟས་ནི་ས་ལ་རྩུབ་པའི་རིགས། ཆུ་ལ་བཅུད་
དང་དྲོད། མེ་བསིལ་དང་སྐོམ་རིགས། རླུང་སྣུམ་པ། ནམ་མཁའ་ཆ་མཉམ་
བརྟེན། སྤྱོད་ལམ་ས་ལ་བཅག རླུང་ལ་སྡད། མེ་ཆུ་ལ་མཉམ། གང་ཤས་
ཆེ་བ་དེ་ཉིད་རྒྱུ་བའི་དུས་སུ་གཞུགས་ན་འཕེལ་ཅིང་། ཁྱད་པར་དུ་རླུང་ལ་ས།
ས་ལ་རླུང༌། མེ་ལ་ཆུ། ཆུ་ལ་མེའི་ཏིང་ངེ་འཛིན་སྤྱོད་ལམ་དང་འཕྲད་ན་
བོགས་རབ་ཏུ་ཆེ་ལ་རང་རང་གི་དུས་སུ་རང་རང་ཏིང་ངེ་འཛིན་བསྒོམ་ན། སོ་
སོའི་སྟོབས་བསྐྱེད་དེ། སོ་སོའི་ས་བོན་ལས་འབྱུང་གཞི་སྤྲོས་ནས་རླུང་ནང་
བསྟུན་ཏེ་ལུས་སེམས་དེར་བསྒྱུར་བ་སྟེ། འདི་ནི་དུས་དང་ཁྱད་པར་གྱི་གནད་
ལ་བརྟེན་བསམ་གཏན་འཕེལ་བར་བྱ་བའོ། ༧གཉིས་པ་འགལ་རྐྱེན་སྤང་བ་
ལ། གནས་ལུགས་ཐེག་པ་ཆེན་པོའི་དོན་ཉམས་སུ་ལེན་པར་བྱེད་པ་ལ། ཕྱི་
165



མི་དང་མི་མིན་གྱི་བར་ཆོད། ནང་འདུ་བ་ནད་ཀྱི་བར་ཆོད། གསང་བ་
བསྒོམ་པ་ཉམས་ཀྱི་བར་ཆོད་དང་གསུམ་འབྱུང་བའི། དེའི་དང་པོ་འཇིག་
རྟེན་གྱི་འཕྲེང་ཐོག དགྲ་གཉེན་གྱི་ཆགས་སྡང་། ཡུལ་ནོར་གྱི་འདོད་སྲེད།
སྙན་གྲགས་ཀྱི་ལོ་འདོད། བསོད་ནམས་ཀྱི་ཕྱེ་གཏོར། འདི་རྣམས་གསོད་པ་
ཡི་བདུད། འཆིང་བའི་སྒྲོགས། སྦྱོང་བའི་བཙོན་དོང་ཡིན་པས། ད་ནི་
འཇིགས་ཤེས། དམུས་ཤེས། བསམ་ཤེས་པར་བྱས་ལ། ལིངས་ཀྱིས་སྐྱུར་ལ་
ལེགས་པར་མི་ཁྱུ་ནས་ཅུར་གྱིས་འབུད་དོ། གདོན་ལ་ལན་ཆགས་ཀྱི་རིམ་གྲོ་བྱ།
བཀའ་བསྒོ་གཏོར་ཚོགས་སྦྱིན། ཕུང་པོ་གཟན་དུ་སྐྱུར་རོ། ༧གཉིས་པ་ནད་
ལ་ ལུས་ སྦྱོང་ སྒྲ་ སྐད་ དམིགས་ པ། རླུང་ དང༌ བཞིའམ། གསུམ་ སྤྲུགས།
གཉིས་སྤྲུགས། རྐྱང་རེ་ལ་སོགས་ཀྱིས་ནད་ཚབ་ཆེ་ཆུང་དང་སྦྱར་ལ་བཅོས།
འཕྲའུ་རྣམས་བྱུང་རྒྱལ་དུ་བཏང་ངོ༌། ༧གསུམ་པ་སྒོམ་པ་ཉམས་ཀྱི་གགས་ལ་
མང་ཡང༌། བསྡུས་ན་ལྟ་སྒོམ་སྤྱོད་པ་གསུམ་ལ་འདུས། དང་པོ་ཡིན་ལུགས་
མི་ཤེས་བློ་བཟོ་འོལ་ཚོད་བྱས་པའི་བློ་བྱས་གྲུབ་མཐའ་རུ་ཤོར་བ་དང༌། སྤྲོས་
པ་མཐའ་མ་ཆོད་པར་ཕྱོགས་རེའམ་རྩེ་གཉིས་སུ་ལྟ་ཞིང་འཆར། སྒོ་རེ་ལ་ཞེན་
པའི་མཐའ་བཅོས་སུ་སོང་བ་དང་གཉིས། བར་པ་ལ་ལྟ་བ་ལ་ཚིག་གི་རྫོང་ལ་
ཞེན། དོན་གྱི་འགགས་ལ་འགྱེད་པའི་ཁ་འབྱམས་སུ་སོང་བ་དང་། ཕྱོགས་
ཙམ་གོ་ཡང་རྒྱུད་ལ་མ་འབྱོར། རང་མཚན་མ་ཤར་བའི་དོན་སྤྱིར་ཤོར་བ་དང༌།
ཐ་མ་ད་ལྟ་ ཉམས་ སུ་ ལེན་མི་ནུས་པར། སྤྱི་སླ་ཞིག་ ལ་འོང་དུ་ རེ་ཕྱིས་ སུ་
འདེབས་པ་དང༌། སྨོན་ལམ་ལ་ རེ་བའི་ རེ་འདོད་ཕྱི་དུས་སུ་ཤོར་བ་དང་།
ལྔའི་གོལ་ས་རུ་མ་ཤོར་བར་བྱ། གཉིས་པ་སྒོམ་པ་ལ། ལས་དང་པོ་དྲན་
166



འཛིན་མེད་ པ་ གླེན་ སྒོམ་དུ་སོང་བ་དང༌། བྱིང་རྨུག་འཐིབས་ པས་ གསལ་
མདངས་མ་ ཐོན་ པ་ དང༌། རྒོད་ལྡིང་ འཐོར་ བས་ གནས་ ཆ་ མེད་ པ་ དང་།
འདྲེད་འཛུར་འཐས་པས་སྐྱེད་བོགས་མེད་པ་དང་། གྲོལ་ཆ་མེད་པས་སྡུག་
བཙིར་ནན་སྒོམ་དུ་སོང་བ་དང་ལྔ་ཡིན་ལ་བར་པའི་དུས་སུ་བདེ་བ་ལ་མངོན་
པར་ཞེན་པ་དང་། གསལ་བ་ལ་ངེས་ཤེས་སྐྱེས་པ་དང༌། མི་རྟོག་པ་ལ་མཆོག་
ཏུ་འཛིན་པ་གསུམ་ཡིན། ཐ་མའི་དུས་སུ་སྟོང་པ་རང་ཁ་དང་སེམས་རློམ་པ་
གཉིས་ཡིན་པས། དེ་དག་གི་དབང་དུ་མ་སོང་བར་བྱ། གསུམ་པ་ལ་གབ་པ་
ལས། འཁོར་བ་རང་རྒྱུད་ལས་མ་འཕགས་པ། ལོག་ལྟ་ཐ་མལ་གྱི་གནས་སུ་
བཅིངས་པ་དང༌། ལོ་འདོད་ངོ་ལྐོག་ཏུ་ཤོར་བ་དགོན་པའི་གནས་སུ་བཅིངས་
པ་དང་གཉིས་སུ་གསུངས་པའི་དང་པོའི་བཅིངས་ཚད་ལ། བར་པའི་སྐབས་
སུ། ཟོལ་ཟོག་ཐོ་ཚོའི་སྤྱོད་པ་དང༌། ཆེད་བྱས་ཚུལ་འཆོས་ཀྱི་སྤྱོད་པ་དང་།
བཏང་སྙོམས་ལེ་ལོའི་སྤྱོད་པ་དང་། སྡུག་ཙིར་རང་བཅིངས་ཀྱི་སྤྱོད་པ་དང་
ལོག་ལྟ་ཐ་མལ་གྱི་སྤྱོད་པ་དང་། ལོ་འདོད་འགྲོ་དོན་གྱི་སྤྱོད་པ་དང་དྲུག ཐ་
མའི་སྐབས་ སུ་ རྒྱུ་འབྲས་ ལ་ གཡེལ་ བ། བླ་ མའི་ བཀུར་བསྟི་ ལ་ གཡེལ་ བ།
གཞན་དོན་བློས་བསད་པ་སྣ་ཚོགས་ཐོད་རྒལ་དུ་ཤོར་བ་བཞི་ཡིན་པས། དེ་
དག་གི་དབང་དུ་མ་སོང་བ་བྱ་སྟེ། གསུང་རབ་ལས། ཡིད་བཞིན་གྱི་ནོར་བུ་
རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། གནོད་པར་བྱེད་པའི་
དགྲ་མང་ བས། སྐྱེས་ བུ་ དག་ གོ་ ཆ་ བགོ་ བར་ བྱའོ། ཞེས་ གསུངས་ སོ།
༧/གསུམ་པ་བསྒོམས་པས་ཉམས་རྟོགས་ཤར་ཚུལ་ལ་གསུམ་སྟེ། ཏིང་ངེ་འཛིན་
གྱི་ཐུན་ སྒོམ་དང་། སེམས་དཔའི་ངང་སྒོམ་དང༌། རྟོགས་པའི་ཀློང་སྒོམ་
167



གསུམ་མོ། དང་པོ་ལ་མཉམ་བཞག་དང༌། རྗེས་ཐོབ་དང་བོགས་འདོན་
གསུམ་ལས། དང་པོ་ལ་སྤྲིན་བར་གྱི་ཉི་མ་བཞིན་ཧྲབ་ཧྲིབ་ཏུ་བྱེད་པ་ཡ་ང་བ།
ཐེ་ཚོམ་ཟ་བ་འབྱུང་སྟེ། དེའི་དུས་སུ་བརྩོན་འགྲུས་ཀྱིས་བཤུར་བ་དང་ཐུན་
བར་དུ་མོས་གུས་བགྱི་བ་གལ་ཆེ་གསུངས། གཞན་ཡང་འབར་བའི་ཞལ་ནས་
སྔར་ཐ་མ་ཞིག་ལས་མ་སྐྱེས་ཀྱང༌། སྐྱོང་རིམ་བཞིན་རབ་ཏུ་ཆ། སྔར་རབ་
གཅིག་ཤར་ཡང་། སྐྱོང་ཞན་ན་ཐ་མ་རུ་ཆ། བརྩོན་འགྲུས་ཀྱིས་ཉེར་ལེན་
བྱས་ན་གང་ལ་ཡང་མི་འོང་མི་སྲིད་གསུངས་པ་དང་། འདུལ་བ་རིན་པོ་ཆེའི་
གསུང་གིས། ངུ་ཐེབས་བརྒྱ་དང་བྲོད་ཐེབས་བརྒྱ་འབྱུང་གསུངས་པ་ཡང་དེའོ།
ཐུན་ཚད་ཀྱང་ཁམས་ངན་དུས་སུ། .ཐུན་ཆུང་ལ་གྲངས་མང་དུ་སྒོམ། ཁམས་
བཟང་དུས་སྒོམ་པའི་རྐང་མི་ཚུགས་པར་ལ། ཐུན་བསྲིང་ལ་བཏང༌། དགེ་
སྦྱོར་གྱི་འགྲམ་ མ་ ཐིང་། རིག་པའི་གཏིང་མ་ཚུགས་ལ་འཇོག་སྙིང་འདོད།
ཉལ་སྙིང་འདོད་འགྲོ་སྙིང་འདོད། སྐྱུར་སྙིང་འདོད་པ་འབྱུང་སྟེ། དེའི་དུས་
སུ་བདུད་འཇུག་པའི་ཉེན་ཡོད་པས། སྲན་ ནས་སྙིང་ལ་རུས་ པ་ཐུར་གྱིས་
བཅུགས་ཏེ། གླེས་ལ་མི་འབོར་བ་གལ་ཆེ། དེ་ནས་ཇེ་དྲོད་ཇེ་དྲོད་ལ་ཡོང་།
རི་ཁྲོད་པའི་ཞལ་ནས། ཐུན་སྒོམ་དུས་སུ་དྲན་ཡང་དགོས། སྒོམ་ཡང་དགོས།
སྒོམ་ལ་ཕར་བསྐོར་བའི་དུས་ཡིན་གསུངས། དེ་ལྟར་ཉམས་སུ་བླངས་པས།
དང་པོ་གནས་པ་ཙམ་ཉམས་སུ་མྱོང་བ་ཙམ། ཧྲབ་ཧྲིབ་ཏུ་བྱེད་པ་ཐེ་ཚོམ་ཟ་
བ། འཕར་འགྲིབ་ཆེ་བ་ཞིག་ཤས་ཆེར་འབྱུང་བ་ནི་ཐུན་སྒོམ་ཤར་བ་ཡིན།
དེའི་དུས་སུ་རེས་འགའ་ཉམས་སུ་མྱོང་ཞིང་རེས་འགའ་རྣམ་རྟོག་ཟམ་མ་ཆད་
པ། སྒོམ་ རང་ཡོད་དམ་མེད་དམ་ སྙམ་ པ་ འབྱུང་ སྟེ། ཡོད་ ཅི་ མི་དགོས།
168



རྟོས་པ་རྐུན་བུ་བ་ཚོར་བ་ཡང་དྭངས་སྙིགས་ཕྱེད། རང་ས་ཅུང་ཙམ་ཟིན་ཡིན་
གསུངས། གོམས་པ་དང་། ཆུ་བོ་ཀླུང་དུ་ཕེབས་པ་བཞིན། འཇམ་ཞིང་དལ་
བ་ལ་སྙོམས་པ་སྐབས་སུ་རྟོགས་པ་འཕྲཙམ་ལས་མེད་པ་འབྱུང་། དེ་ནས་རྒྱ་
མཚོར་སླེབས་པ་ལྟར་མི་གཡོ་མི་འཆུགས་པར་གནས་ཤིང་། རང་ས་ཟིན་པ་
འབྱུང་བ་ནི། ཐུན་སྒོམ་བར་དུ་མ་ཆོད་པ་བྱ་བ་ཡིན་ཏེ། འདིའི་དུས་སུ་ཉེར་
ལེན་མོས་གུས་གཉིས་ལ་གཙོ་བོར་བྱ་ཞིང་། མཐུན་རྐྱེན་བརྟེན། འགལ་རྐྱེན་
སྤང་བ་གལ་ཆེའོ། དེ་ནས་གཟོད་ཉམས་སུ་མྱོང་བ་ཁས་ཐལ་བས། རིག་པའི་
ངོ་བོ་རྗེན་གྱིས་མཐོང་། རྟོག་པ་སལ་གྱིས་ ཤར་བས། སྔར་གྱི་ཉམས་སྦྲུལ་
ཤུན་བརྗེས་པ་ལྟར་གྱུར་ཏེ། དེའི་དུས་སུ་བར་སྣང་ལྷག་རླུང་དང་བྲལ་བ་ལྟར་
སང་ངེ་ཕྱོད་དེ་བ་དང་། མར་མེ་རླུང་དང་བྲལ་བ་ལྟར་རྟོག་མེད་དུ་ས་ལེ་བ་
དང༌། མེ་ཏོག་ལ་ཆར་བབས་པ་ལྟར་རང་གསལ་དུ་ཧྲིག་གེ་བ་དང་། མཁར་
གཞོང་དུ་ཆུ་བླུག་པ་ལྟར། ཁ་གཏིང་མེད་པ་དྭངས་སིང་ངེ་བ་ལ་སོགས་བཟང་
ངན་སྤེལ་ མ་ ཅི་ཡང་འབྱུང་སྟེ། རི་ཁྲོད་པས། དབྱར་གྱི་ས་ལ་ ཅི་ཡང་སྐྱེ།
རྟོགས་ལྡན་གྱི་ཉམས་ལ་གང་ཡང་འཆར་གསུངས། འདིའི་དུས་སུ། འུ་བུས་
དེ་སྔ་ཡན་ཆད་སླ་མོ་ཞིག་དཀའ་མོར་སོང་འདུག འདི་སྔ་གོང་ནས་རྟོགས་
ཐང་པ་ལ། རང་ཆས་སུ་འདུག་པ་ལ་སྙམས་པ་དང་། བླ་མས་གསུང་པ་དེ་
འདི་ཁོ་ན་འོ་སྙམ་པའི་ཐག་ཆོད་པ་ཡང་འབྱུང་སྟེ། རིག་པའི་ཡེ་ཤེས་དེ་ནི་ཕྱི་
ནས་ཀྱང་མི་འཆར། ནང་ནས་ཀྱང་མི་འཆར། རང་ལ་རང་འཆར་གསུངས་
པའི་དོན་ཡིན་ཏེ། ཐུན་སྒོམ་ལ་བརྟེན་པ་ཐོབ་པ་ཞེས་བྱ། འདིའི་སྐབས་སུ་
གཏིང་ནས་བླ་མ་ལ་དྲིན་དུ་བཟོ། གདམས་པ་ལ་ངེས་ཤེས་སྐྱེ། འདོད་ཡོན་
169



ལ་ཡིད་མི་འཇུག དགྲ་གཉེན་གྱི་འཁྲི་བ་ཆོད། གང་ཟག་གི་རིགས་མ་ངེས་
པས། ལ་ལས་དམན་པའི་ཆ་འཛིན། ལ་ལས་བརྟུལ་ཤུགས་ཀྱི་སྤྱོད་པ་སྐྱོང་།
ལ་ལས་ལྟ་སྤྱོད་འཛོམ་སྟེ། འགྲོ་བ་ལ་ཕན་ཐོགས། མཐོང་སྣང་དང་གསལ་
སྣང་གི་ཡོན་ཏན་ཀྱང་ཅི་རིགས་པར་འབྱུང་ངོ༌། ༧གཉིས་པ་རྗེས་ཤེས་ལ།
བོན་ཉིད་དབྱིངས་སུ་མངོན་རྟོགས་ཀྱང་། འདུས་བྱས་དགེ་རྩ་རྒྱུན་མི་བཅད་
གསུངས་པས། མཉམ་བཞག་གི་བར་བར་ཐམས་ཅད་དུ། ཐ་མལ་སྙོམ་ལས་
སུ་མ་སོང་བར། ཐེག་པ་ཆེན་པོ་གསུམ་སྦྱོར་གྱི་གདམས་པས། འདུས་བྱས་ཀྱི་
བྱ་ཆ་དགེ་སྤྱོད་བསམ་དུ་མེད་པ་ཞིག་ལམ་དུ་ཁྱེར་ལ་འབད་དེ། ཁྲུག་གིས་
འདྲེས་ན་མཉམ་རྗེས་ཟུང་དུ་འབྲེལ་བ་ཡིན་ལ། ཡ་བྲལ་ན་མཉམ་བཞག་རང་
གལ་ཆེ་མོད། མཉམ་རྗེས་གཉིས་ཀྱི་ཁྱད་པར་ཡང་ལ་ལས་གསལ་བ་དང་སྟོང་
པ། ལ་ལས་ གནས་ པ་ དང་འཕྲོ་བ། ལ་ལས་རྩེ་ གཅིག་ ཏུ་ གནས་ པ་ དང༌།
དྲན་པའི་རྒྱུན་མི་གཅོད་པ་དང་། ལ་ལས་འདུག་ནས་ཉམས་སུ་ལེན་པ་དང་།
བྱ་བྱེད་འགྲོ་འདུག་ལ་ སོགས་ལ་འདོད་མོས་ཀྱི་འདིར་ངོ་བོའི་སྒོ་ནས་ཕྱེ་ན།
རྟོག་མེད་བདེ་གསལ་གྱི་ངང་ལ་རིག་པ་རྩེ་གཅིག་ཏུ་གནས་ན། ཕུ་རྒྱུག་མདོར་
འབྲོས་བྱེད་ཀྱང་མཉམ་བཞག་ལ། རྟོག་པ་རང་ཁ་མ་རུ་ཤོར་ན་མལ་ན་ཁ་དང་
ངེ་། མིག་ཟིམ་མེ་འདུག་ཀྱང་རྗེས་ཤེས་ཡིན། རྟེན་གྱི་སྒོ་ནས་ཕྱེ་ན་སྒོ་གསུམ་
རྩེ་གཅིག་གི་ངང་ལ་མ་ཡེངས་རྒྱུན་ཆགས་སུ་གནས་པ་ནི། མཉམ་བཞག་ལ།
བྱ་བྱེད་སྤྱོད་ལམ་སྣ་ཚོགས་སུ་སྤྱོད་པ་ནི་རྗེས་ཐོབ། བྱེད་ལས་ཀྱི་སྒོ་ནས་ཕྱེ་ན་
བསྒོམ་མེད་ཡེངས་མེད་ལས་མ་གཡོས་རྒྱུན་ཆགས་སུ་གནས་པ་ནི། མཉམ་
བཞག་ལ། གང་དང་གང་ཡང་དྲན་འཛིན་གྱི་གཟུང་དང་མ་བྲལ་བར་ཐབས་
170



སུ་ཁྱེར་བ་ནི་རྗེས་ཐོབ་བོ། དེ་བཞིན་དུ་ཞི་གནས་དང་ལྷག་མཐོང་གཅིག་ཀྱང་
རྟོག་མེད་བདེ་གསལ་གྱི་ངང་ལ། ཟུག་རྔུའི་རྟོག་ཚོགས་ཞི་བ་ལས་མི་གཡོ་མི་
འཇུག་པར་གཞིའི་ཐོག་ཏུ་གནས་པ་ནི་ཞི་གནས་ལ། རིག་པའི་ངོ་བོ་རྩ་བྲལ་
རྗེན་པར་ ཧར་ གྱིས་ ཤར་ནས་ གསལ་ བའི་ མདངས་ དང༌ ཆས་ པ་ནི། ལྷག་
མཐོང་སྟེ། ཕྱེ་ན་ཞི་གནས་ལ་ ལྷག་མཐོང་གི་ རྩིས་ མ་ཟིན་ན། མུན་པའི་
གཡུང་དྲུང་དང་འདྲ་སྟེ། གསལ་ཆག་མེད་ཡང་བློས་བྱས་དང༌། རང་བཞིན་
དང༌། མཐར་ཐུག་གི་ཞི་གནས་སོ། དང་པོ་ནི་ཆེད་དུ་ཏིང་ངེ་འཛིན་ལ་
བཞག དེ་ལ་དུས་ཀྱི་འབོལ་ལེ་ལྷོད་དེ་ཤིགས་སེ་བ་ལ་བཏང་བྲལ་མེད་པར་མི་
གཡོ་མི་འཆུག་པ་དེ་ལ། གཉིས་པ་ནི་ཆེད་དུ་མ་བསྒོམ་ཀྱང་ཡེངས་ཤོར་ལྟ་བུ་
ལ་ཅི་དང་ཅི་ཡང་རྩོལ་བྲལ་ལྷུག་པ་ལས་མི་འདའ་བར་ཤིག་གེ་གནས་པ་དང་།
གསུམ་པ་ནི་དུས་དང་རྣམ་པ་ཀུན་ཏུ་རྣམ་པར་མི་རྟོག་པའི་ངང་ལ་འབྲལ་མེད་
དུ་ཁྲིལ་ལེ་བ་ཞིག་ཡིན་ནོ། ༧/ལྷག་མཐོང་ཡང་ཕྱེ་ན། མཚན་མ་དང་། ཤེས་
བྱ་དང་། དེ་ཁོ་ན་ཉིད་ཀྱི་ལྷག་མཐོང་གསུམ་ཡིན་ཏེ། དེ་ཡི་དང་པོ་ནི་སྣང་
དྲན་གྱི་འཆར་ཚུལ་ཐམས་ཅད་རིག་པའི་རང་གདངས་སུ་ལྷག་ལྷག་འཆར་བ་
ཞིག་ཡིན་ལ། གཉིས་པ་ནི། རིག་པའི་རྒྱ་ཕྱོགས་མེད་ནས་རལ་ཏེ། ཡིན་
ལུགས་བཞིན་སལ་སལ་རྗེན་རྗེན་དུ་མཐོང་བ་ལ། གསུམ་པ་ནི་ངོ་བོ་ཉིད་ཀྱི་
དོན་རིག་པ་ཇི་ལྟ་བར་ལྷག་གིས་མཐོང་བའོ། དེ་ལྟར་གྱི་ཞི་ལྷག་ཀྱང་ཟུང་དུ་
འབྲེལ་དགོས་ཏེ། ཞི་གནས་ལ་ལྷག་མཐོང་ལ་ཞི་གནས་ཀྱི་གཞི་མེད་ན་མར་མེ་
རླུང་གིས་སྐྱོད་པ་འདྲ་སྟེ་འཕྲོ། དེ་གཉིས་གཟུང་དུ་འབྲེལ་བ་མཚོ་དང་འོད་
དང༌། ནམ་མཁའ་དྭངས་པའི་ཉི་མ་ལྟ་བུའོ། དེ་བཞིན། ལྟ་བ། སྤྱོད་པ་
171



གཉིས་ཀྱང་། སྤྱོད་པ་མེད་པའི་ལྟ་བས་ཀྱང་། ང་རྒྱལ་ཅན་ཆུ་ལ་མཆོངས་པ་
དང་འདྲ། ལྟ་བ་མེད་པའི་སྤྱོད་པས་ཀྱང་། བྱིས་པའི་རྩེད་མོ་གཞུང་སྲལ་བ་
དང་འདྲ། ལྟ་སྤྱོད་ཡ་བྲལ་སོང་ན། བྱ་རྒོད་སྙི་ལ་ཟིན་པ་དང་འདྲ། ཟུར་དུ་
འབྲེལ་བ་ཁྱུང་དང་། གཤོག་པའམ་མིག་དང་གོམ་པ་འདྲ་ཞེས་གསུངས་པས།
ལྟ་སྤྱོད་ཡ་མ་བྲལ་བ། ཡཆར་མ་སོང་བ། ཟུང་དུ་འབྲེལ་བ། གྲོགས་སུ་ཤར།
ཐབས་སུ་ཁྱེར་བ་ཞིག་ཡིན་ཏེ། ལྟ་སྤྱོད་ཟུང་དུ་འབྲེལ་ན། འདི་ལ་མི་ཐོག་སྔ་
མ་ཉིད་ལ་མངོན་སངས་རྒྱས་གསུངས་པ་དང་མཐུན་ནོ། དེ་བཞིན་ཉམས་
དང་རྟོགས་པ་གཉིས་ཀྱང་། ཉམས་བློའམ་སེམས་ཀྱི་རྣམ་པ་འགྱུར་བ་དང་
བཅས་པ་སྣ་ཚོགས་ངེས་མེད་དུ་འཆར་ཞིང་སྐྱེ་བ་དག་ལ། རྟོགས་པ་ཀུན་གཞི་
རིག་པའི་ངོ་བོ་ཡིན་ལུགས་བཞིན་ཞར་གྱིས་ གྲོལ་ ཞིང་མཐོང་པ་དག་ལ་ སྟེ།
རྟོག་པ་མེད་པའི་ཉམས་བཟང་ཡང་། མཐོ་རིས་ཙམ་ལས་སངས་རྒྱས་ཀྱི་ལམ་
ལ་མི་འགྲོ་གསུང༌། ཉམས་མེད་པའི་རྟོགས་པ་མཐོ་ཡང་འཕྲལ་སྣང་གི་ཡོན་
ཏན་དང་། འགྲོ་བའི་དོན་རྒྱ་ཆེན་པོ་མི་འབྱུང་གསུང༌། དེ་གཉིས་ཟུང་དུ་
འབྲེལ་བ་མཚོན་རྣོན་པོ་མི་དཔའ་བོ་དང་འཕྲད་པ་འདྲ་གསུངས། སྐྱེ་ཚུལ་
ཡང་མེ་ཡིས། དང་པོར་ཉམས་ཐོག་ནས་རྟོགས་པ་སྐྱེ། བར་དུ་རྟོགས་ཐོབ་
ནས་ཉམས་འཆར། ༧མཐར་ ཉམས་ རྟོགས་ དབྱེར་མེད་རོ་ ཅིག་ ཏུ་འགྱུར་
གསུངས་སོ། གསུམ་ པ་ བོགས་ འདོན་ པ་ལ་ གསུམ་ ཡིན་ ཏེ། ལྟ་ བ་ དང༌།
སྒོམ་པ་དང་། ཟུང་འཇུག་གི་སྒོ་ནས་བོགས་འདོན་པའོ། ། དང་པོ་ནི་བླ་མ་
ལ་གསོལ་བ་བུན་བུན་འདེབས་པའམ། ཞིང་དག་པ་ལ་ཚོགས་འཁོར་ལིངས་
ལིངས་བསྐོར་བའམ། བཀའ་ལུང་ཟབ་མོ་ལ་ལྟ་རྟོག་ཧྲིག་ཧྲིག་བྱེད་པའམ།
172



ཉམས་ཅན་གྱི་གང་ཟག་ལ་ཉམས་ཐུར་ཐུར་བསྡུར་བ་རྣམས་ཡིན་ཏེ། རི་ཁྲོད་
པའི་ཞལ་ནས། བླ་མ་ཡི་དམ་ལ་གསོལ་བ་འདེབས་ཀྱིན་མོས་གུས་བསྐྱེད་པ་
འདི། བོགས་འདོན་གྱི་རྒྱལ་པོ་ཡིན་ཞེས་དང་། ཡར་མེའི་ཞལ་ནས། ཉམས་
མ་འཕེལ་ན་ཉམས་ཅན་དང་ཉམས་བསྡུར་གྱིས། ཁོང་ཉམས་ཅན་གྱིས་ཉམས་
ཟེར་ཉམས་ལ་ཕན། ཞེས་གསུངས་པ་ཡང་དོན་དེའོ། གཉིས་པ་ནི། བདེ་བ་
ཤས་ཆུང་ན་རྩ་རླུང་ལ་བརྟེན་ལ་བོགས་འདོན། གསལ་བ་ཤས་ཆུང་ན། ལྷག་
མཐོང་ལ་བརྟེན་ལ་ཉམས་སུ་བླང་། གཞན་ཡང་བྱེ་བྲག་གང་ལ་གང་འཇུག་གི་
ཐབས་ལམ་ཏིང་ངེ་འཛིན། གེགས་སེལ་བཞིན་ཉམས་སུ་བླང་ངོ༌། གསུམ་པ་
ནི་རེས་འགའ་ཐང་ཆེན་གྱི་དཀྱིལ་དང་། རི་བོའི་རྩེ། མི་མང་འཚོགས་པ་
དང༌། ལྷ་འདྲེའི་རྒྱུ་སྲང་དང༌། འཇིགས་ཤིང་སྐྲག་པའི་ས་དང་། ཡ་ང་བའི་
དྲུང་དང༌། མི་སྡུག་པའི་གནས་ལ་སོགས་སུ་ཆེད་ཀྱིས་ཕྱིན་ལ་ཉམས་སུ་བླང་།
ཡང་ན་འཕྲོད་པའི་ཟས་བཟའ། མཐུན་པའི་གྲོགས་བསྟེན། དབེན་པའི་
གནས་སྙོགས་འཐད་པའི་ལས་བྱ། བརྩོན་འགྲུས་ཀྱི་རྟ་ཞོན། རྩེ་གཅིག་གི་
དོན་ལ་འདྲིལ་བ། འདི་ རང་བོགས་འདོན་ གྱི་ རྒྱལ་ པོ་ ཡིན་ ཡང་ གསུངས་
སོ། ། གཉིས་པ་བྱང་ཆུབ་སེམས་དཔའི་ངང་བསྒོམ་ནི། ལས་ལྡན་གྱི་གང་
ཟག་ཚེ་རབས་སྒྲིབ་པའི་ཤུན་པ་བཤུ་བ། བསོད་ནམས་ཚོགས་བསགས་པ།
ཤེས་རབ་ཀྱིས་རྒྱུད་བཏུལ་བ། འདིར་ཐོས་བསམ་གྱི་ཤེས་རབ་མ་སྦྱངས། བླ་
མའི་གདམས་ངག་མ་ཞུས། བདེར་གཤེགས་ཀྱི་བཀའ་ལ་མ་ལྟོས་པས་རང་
འབྱུང་དུ་བརྡོལ་བ་ཡང་རེ་རེ་ཙམ་འབྱུང་ལ། གཞན་ཡང་རྒྱུ་རྐྱེན་ཚང་པས་མེ།
ལྷགས་རླུང་ཕྱོགས་གང་ནས་གཡོས་ཀྱང་། འུར་གྱིས་མཆེད་པ་ལྟར། བྱིན་
173



རླབས་ཀྱི་རྐྱེན་དང་། སྐྱིད་རྐྱེན་དང༌། སྡུག་རྐྱེན་དང་། ལུང་མ་བསྟན་དང་།
ལས་ཀྱི་རྐྱེན་ཅུང་ཙམ་ལས། གཏད་མེད་དུ་གྲོལ་བ་ཡང་འགའ་དང་སྲིད་མོད་
ཀྱི། ཤེས་ཆེར་བཀའ་ལུང་གིས་འཕྲང་ལ་བཤར། བླ་མས་ངོ་སྤྲད། གདམས་
ངག་གིས་གསལ་བཏབ། ཐོས་པས་ཚིག་གོ། བསམ་པས་སྒྲོ་འདོགས་ཆོད།
སྒོམ་པས་ཉམས་སུ་མྱོང་། བརྩོན་འགྲུས་ཀྱིས་ཉེར་ལེན་བྱས་པས། ཇི་ཞིག་ལ་
སྤྲིན་བྲལ་གྱི་མཁའ་ལ་ཉི་མ་ཤར་བ་ལྟར་སྒྲིབ་མེད་ཟང་ཐལ་དུ་ལྷག་གིས་ཤར།
གཉིས་མེད་མཉམ་པ་ཆེན་པོར་སལ་གྱིས་རྟོགས། ཡེ་སྟོང་རྩ་བྲལ་དུ་ཧར་གྱིས་
གྲོལ་བའི་དུས་སུ། གདམས་ངག་གི་སྐྱེལ་མ་ལོག བདག་འཛིན་གྱི་རྟོད་ཕུར་
ཐོན། སྣང་ཞེན་གྱི་རྟེན་དང་བྲལ། བྱ་བྱེད་ཀྱི་རྩིས་གདབ་ལས་འདས། རྣམ་
རྟོག་གི་གཡང་ལུགས་བུད་པ་སྟེ། སེམས་ཕྲན་ལས། ངང་ལ་ངང་གིས་སྒོམ་པ་
བྱ་བ་ནི། སེམས་ཡོད་མེད་ཀྱི་མཐའ་ལས་འདས། དངོས་པོ་དང་མཚན་མར་
མི་གནས་པའི་དོན་གསལ་བའི་རྟོག་པ་ལས་ཀྱང་འདས་ཏེ་གསལ་ལ་ རྟོག་པ་
མེད་པའི་ངང་ལས་མ་གཡོས་ཤིང་། འགྲོ་འདུག་ལ་སོགས་ཅི་བྱེད་ཀྱང་དེ་ལས་
མ་ཡེངས་པའོ། གསུངས་པས། ངང་སྒོམ་དུས་འདིར། ཆེད་དུ་དྲན་མི་
དགོས། བློ་ཡིས་སྒོམ་མི་དགོས། རང་བཞིན་ཡིད་ལ་མི་བྱེད་པའི་སྒོམ་པ་སྟེ།
རྟོགས་པ་ཆེན་པོའི་ཀློང་ལ་མ་སླེབས་བར་དུ་ངང་གིས་ཅུང་ཙམ་གོམས་སུ་ཡོད་
ཅིང་། གཞི་དོན་གྱི་གནས་ལུགས་དང་མི་འབྲལ་ཀྱང་བྱེད་པའི་ཁྱད་པར་གྱིས།
དྲན་པས་ཟིན་མ་ཟིན། གཉིད་དུ་སོང་མ་སོང་། རང་བཞིན་ཡེངས་མི་ཡེངས།
མཉམ་བཞག་རྗེས་ཐོབ་རྣམས་ཀྱི་དུས་སུ་གསལ་མི་གསལ་དང་། འཕེལ་གྲིབ་
ཀྱི་ཁྱད་པར་ཅུང་ཙམ་ཡོད་ཅིང་། ངང་གིས་དྲན་ཐག་དང་དུས་ནམ་ཡང་མ་
174



བྲལ་བར་གནས་པ་ཞིག་ཡིན་ཏེ། འདིའི་དུས་སུ་ནང་དུ་རྟོག་ཚོགས་འཁྲུལ་པ་
ཅི་སྐྱེས་ཀྱང་རང་བཞིན་མེད་པའི་ ངོ་བོར་ཁྲོལ་ཁྲོལ་ གྲོལ་བས། འཁྲུལ་ པ་
རགས་ན་ཡེ་ཤེས་རགས་པའི་དུས་ཏེ། ཞེ་སྡང་ཙམ་ཉིད་ན་སྣང་བ་མེད་པའི་
མཐར་ཕྱིན་ཅེས་གབ་འགྲེལ་ལས་གསུངས་པ་དང་། ཕྱི་ཡི་སྣང་ཡུལ་དུ་ཅི་ཤར་
བ་ཐམས་ཅད་ཀྱང་རང་བཞིན་གྱིས་ཐད་ཀར་རྦད་རྦད་གཅོད་ཅིང་ལམ་དུ་སློང་
བའི་དུས་ཏེ། ཐུག་ཕྲད་ལམ་དུ་སློངས་པ་སྟེ། མཛའ་བོ་ལམ་དུ་འཕྲད་པ་
འདྲ། ཅེས་རིག་འཛིན་ཆེན་པོས་གསུངས་པ་ཡང་དོན་དེ་འོ། གཞན་ཡང་
འདིའི་སྐབས་སུ། རི་ཁྲོད་པས་ཐུབ་པ་གསུམ་དང༌། ཡོན་ཏན་བཞི་འབྱུང༌
གསུངས། དེའི་དང་པོ་ནི་ལྟ་བས་རྐྱེན་ཐུབ། སྒོམ་པས་ཡེངས་ཐུབ། སྤྱོད་
པས་ཡན་ཐུབ་པའོ། གཉིས་པ་ནི། སེམས་བཞག་ན་སྡོད། བཏང་ན་འགྲོ།
བཟུང་ན་ཟིན། དགོས་དུས་སླེབས་ཏེ། ཁ་ལ་ཉན་ཅིང་རང་དབང་རང་གིས་
ཐོབ་པ་ཞིག་འབྱུང་གསུངས་པ་དག་དང༌། བླ་ཆེན་གྱིས་དགྲ་དང་བུ་རུ་ཁྱེད་
མེད་ན་གྲོལ་བ་ལགས། གསེར་དང་བོང་བ་ལ་ཁྱད་མེད་ན་ཞིག་པ་ལགས།
རང་སྣང་གི་ཤེས་པ་ལ་ཕྱོགས་རིས་མི་འདུག་ན་ སྒོམ་པའི་ཉམས་ལགས་ སོ་
གསུངས་པ་དང༌། བློ་ ཡི་ སྤྲོས་ པ་ ཆོད། གདམས་ ངག་ གི་ རེ་འདོད་ ཟད།
ཡེངས་ཀྱང་འཆར་ བ་གང་ཡང་མི་ གནོད་པ་བྱ་བ་ཞིག་འབྱུང་ཀྱང་བླ་མས་
གསུངས་སོ། ། གསུམ་པ་ཀློང་སྒོམ་ལ། དེ་ལྟར་སྒོམ་བྱ་སྒོམ་བྱེད། སྒོམ་ཚུལ་
གྱི་བློ་རྩོལ་ཟད་ཅིང་། དྲན་པའི་ཐག་པ་བཅད། ངང་གིས་གོམས་པ་ཞིག
རིག་པ་རྟེན་དང་བྲལ་ནས་། སྒོམ་ཡེངས་རྟོག་འཛིན་མེད་པའི་ངང་ལས་མི་
འདའ་ཞིང༌། སྒོམ་པ་དང་མ་སྒོམ་པ་ལ་ཁྱད་མེད། མཉམ་རྗེས་ལ་དབྱེར་
175



མེད་དེ། ཇི་ལྟར་སྤྱད་ཀྱང་ཁོ་ལས་མ་གཡོས། དྲན་པས་ཟིན་མ་ཟིན་དང་།
གཉིད་དུ་སོང་མ་སོང་མེད་དེ། ཐམས་ཅད་སེམས་ཀྱི་རང་བཞིན་སྐད་ཅིག་
ཙམ་ཡང་འདུ་འབྲལ་མེད། ཇི་ལྟར་དགོངས་ཀྱང་སངས་རྒྱས་ཀྱི་དགོངས་པ།
ཇི་ལྟར་སྤྱོད་ཀྱང་རྒྱལ་བའི་སྤྱོད་པ། ཅི་འཆར་ ཐམས་ ཅད་ ཡེ་ ཤེས་ ལྷགས་
ལྷགས་འཆར་ཞིང་། ཅི་སྐྱེས་ཐམས་ཅད་བོན་ཉིད་དུ་རྦད་རྦད་ཆོད་པ། ཤེས་
བྱའི་གནས་ལུགས་ཐམས་ཅད་སྒྲིབ་མེད་ཟང་ཐལ་དུ་ སལ་ སལ་འཆར་ཞིང་།
སེམས་ཉིད་རྣལ་མར་འབྱོར་བས་སྐུ་གསུམ་མངོན་དུ་གྱུར་ནས། བྱ་ཁྱུང་སེང་
གེའི་བུ་ལྟར་སྒོ་གསུམ་གྱི་རྒྱ་རལ། སྐུ་གསུང་ཐུགས་ཀྱི་རྩལ་རྫོགས། རིག་པ་
ཡེ་ཤེས་ཀྱི་ཤུགས་ཐོན་ནས། སངས་རྒྱས་ཀྱི་དབྱིངས་གྲལ་ཟིན་པ་སྟེ། རིག་པ་
བོན་སྐུ་རུ་མངོན་དུ་གྱུར། སྒྱུ་ལུས་རྫོགས་སྐུ་རུ་འཕྲལ་དུ་ཤར། གསུངས་
དབྱངས་སྤྲུལ་སྐུ་རུ་ཀུན་ཏུ་སྤྲོས་པའི་དུས་ཏེ། སྤང་བྱ་སྤངས། རྟོགས་བྱ་
རྟོགས་ནས་སྐུ་དང་ཡེ་ཤེས། ཐབས་དང་ཐུགས་རྗེ། མཁྱེན་པ་བརྩེ་བའི་
བདག་ཉིད་ཆེན་པོར་མངོན་དུ་གྱུར་པ་སྟེ། ཀུན་ཏུ་འོད་ཀྱི་ས་ལ་ནི། མི་གཡོ་
མཉམ་གསལ་སྐུ་གསུམ་རྫོགས་ཞེས་དང་། རྩལ་རྫོགས་པ་དང་། མཐར་ཐུག་
པ་ཞེས་གསུངས་པའི་དོན་དེའོ། ཡེ་གཤེན་གཙུག་ཕུད་ཀྱི་གསུང་ལས། ཕྱི་
ནང་ཡུལ་ཏེ་གཟུགས་སྒྲ་དྲི་རོ་རེག ཕས་ཀྱིས་རྒོལ་བ་ལ་སོགས་ཡུལ་རྣམས་ནི།
མི་འཛིན་གཟུངས་མེད་སྒྱུ་མ་བརྒྱད་དུ་རྟོགས། ནང་གི་ལུས་ཏེ་སྲོག་ཡོད་ཁྱད་
པར་ལ། མེ་ཆུ་ས་རླུང་དུག་དང་ནད་མི་ཚུགས། ལྟོས་དྲག་དྲོད་འབར་སྣུམས་
ཞིང་ལུས་ཤ་རྒྱས། གསང་བའི་སེམས་དེ་འདི་ཞེས་གཏད་མེད་པར། དགའ་
བདེ་དོན་གྲུབ་བདག་གཞན་ཕྱོགས་རིས་མེད། རིས་དྲུག་སྒོ་བཅད་མངོན་ཤེས་
176



རྩལ་དང་ལྡན། ཞེས་གསུངས་པའམ། ཡང་ན་བླ་ཆེན་གྱིས། སྒོམ་པ་ཀློང་དུ་
གྱུར་བའི་ཚད་གསུམ། འབྱུང་བ་ལས་སུ་རུང་བའི་དྲོད་གསུམ། འཁོར་བ་
ལས་འདས་པའི་རྟགས་གསུམ་སྟེ་དགུ་འབྱུང་གསུངས། དེའི་དང་པོ་ནི་གང་
སྒོམ་པ་གསལ་ཞིང་། མ་སྒོམ་པའི་བག་ཆགས་མི་རྒྱུ་བ་དང་། དྲོ་བ་དང་དྲག་
ཤུལ་གྱི་རྐྱེན་མེད་པར་ལུས་སྣུམས་བག་ཅན་ས་ཁྱབ་པ་དང༌། དོན་འདི་སྒྲུབ་
མེད་པར་དགའ་ཡལ་ཡལ་བ་གསུམ་མོ། གཉིས་པ་ནི། ཟ་ཆུའི་བཀྲེས་སྐོམ་
བྲལ་ཏེ། རྩ་བཅད་འོ་མ་འོང་བ་དང༌། ལུས་ཤིང་བལ་ལྟར་ཡང་ཞིང༌། རང་
ལྗིད་རང་གིས་མི་ཚོར་ན་མི་སྟོ་བ་དང་། ཚ་གྲང་གི་རེག་པས་མི་གནོད་པ་དང་
གསུམ་མོ། གསུམ་པ་ནི་མི་བདེ་སྡུག་བསྔལ་འདུ་འཛི་ལ་ཆགས་པ་མེད་པ།
བདེ་ཆེན་མྱ་ངན་ལས་འདས་པའི་རྟགས་དང་། དབུགས་ཕྱི་ནང་དུ་རྒྱུ་བ་མི་
ཚོར་བ་སྲོག་མེད་གཡུང་དྲུང་གི་སྐུ་ཐོབ་སྟེ། སྐྱེ་ཤིའི་ཁ་མི་བརྒྱུད་པའི་རྟགས་
དང༌། ལུས་ལ་ཤིག་སྲོ་སྣབ་ལུད་གཤང་ལྕི་ཟག་པ་མི་འོང་ཞིང་འབྲེལ་བ་ལ་མི་
སེམས་ན། ཟག་མེད་འོད་གསལ་ གྱི་ཕུང་པོ་ ཐོབ་ པའི་ རྟགས་ དང་ གསུམ།
ཞེས་གསུངས་པ་དག་དང་། གཤེན་ལྷ་ལས་ཕྱི་རྟགས་སུ་ཆགས་སྡང་གི་རྩོལ་བ་
ཟད། ནང་རྟགས་སུ་གཟུང་འཛིན་མདུད་པ་གྲོལ། གསང་རྟགས་སུ་རིག་པ་
འོད་དུ་གསལ་བའོ། ལ་སོགས་དུ་མར་གསུངས་ཤིང་། དེའི་དུས་སུ་ཕྱི་མཚན་
ཉིད་ཀྱི་ལུགས་ཀྱི་ཀུན་ཏུ་འོད་ཀྱི་ས། ནང་གསང་སྔགས་ཀྱི་ལུགས་ཀྱི་བོན་ཉིད་
བདེ་ཆེན་གྱི་དགོངས་པ། གསང་བ་ཐེག་ཆེན་གྱི་སྐད་དུ། རྟོགས་པའི་ཀློང་
སྒོམ་མངོན་གྱུར་ནས། འབྲས་བུའི་མཐར་ཐུག་ཐོབ་པ་ཞེས་བྱའོ། ། གསུམ་
པ་འབྲས་བུ་སྐུ་དང་ཡེ་ཤེས་ཀྱི་འཆར་ཚུལ་ལ་གསུམ་སྟེ། སྐུའི་ཐོབ་ཚུལ། ཡེ་
177



ཤེས་ཀྱི་མཁྱེན་ཚུལ། འཕྲིན་ལས་ཀྱི་མཛད་ཚུལ་ལོ། དང་པོ་ལ་འཆར་གཞི་
དང༌། འཆར་ཚུལ་དང༌། ཐོབ་ལུགས་སོ། དང་པོ་ནི། སེམས་ཉིད་རང་
བཞིན་གྱིས་རྣམ་པར་དག་པ། སྒྲིབ་མེད་ཟང་ཐལ། གཅེར་བུ་རྗེན་པ། མ་
བུ་དབྱེར་མེད། སྟོང་ཉིད་ རྩི་ བྲལ་ གྱི་ངོ་བོ་ཡིན་ཞིང༌། མཐར་ཐུག་ པར་
གནས་པ་བོན་སྐུའི་འགྱུར་གཞི་ལ། ལུས་ཟག་པའི་མཚན་མ་སྣང་ཡོར་གདོས་
བཅས་ཤ་ཁྲག་དྲོད་དབུགས། ལྤགས་ཚིལ་ཆུ་རྒྱུས་རྩ་དང་ཡན་ལག ནང་
ཁྲོལ་དོན་ སྣོད། དབང་ པོ་ དབང་ རྟེན་ དང་ བཅས་ པ་འདི་ ནི་ རྫོགས་ སྐུའི་
འགྱུར་གཞི་ལ། ངོག་གིས་སྨྲ་བརྗོད་ལོ་རྒྱུས་གླེང་ལངས། ཁ་འདོན་གྱེར་ཟློས།
འཆད་རྩོད། དོན་ལ་རྫུན་འཕྲ་མ་ཚིག་རྩུབ་ཡན་ཆོད་བརྗོད། ཚོགས་བཟང་
ངན་འབྲིང་གསུམ་ཐམས་ཅད་སྤྲུལ་སྐུའི་འགྱུར་གཞི་སྟེ། ལུས་ངག་ཡིད་གསུམ་
སྐུ་གསུམ་གྱི་འགྱུར་གཞིའོ། གཉིས་པ་ལ་སེམས་གཟུང་འཛིན་གྱི་མཚན་མ་
གྲོལ་ནས་དྲན་རིག་མ་བུ་འཕྲོད། རིག་པ་རང་ས་ཟིན། རང་ངོ་ཤེས་པ་ནི།
ལམ་གྱི་བོན་སྐུའི་འཆར་ཚུལ་ལས། ལུས་གདོས་བཅས་སྣང་ཡོར་ཟག་ པའི་
མཚན་མ་གྲོལ་ནས་རང་དབང་ཐོབ། ཁ་ལ་ཉན། ནན་འོག་ཏུ་ཆུད་པ་ནི་
ལམ་གྱི་རྫོགས་སྐུའི་འགྱུར་གཞི་ལ། ངག་གི་བརྗོད་ཚོགས་ཐམས་ ཅད་ རང་
བཞིན་མེད་པར་གྲོལ་ཅིང་། སྨྲ་བརྗོད་ཀྱི་རྩོལ་བ་དང་བྲལ་བ་ནི་ལམ་གྱི་སྤྲུལ་
སྐུའི་འཆར་གཞིའོ། གསུམ་པ་ནི། རིག་པ་དག་པ་གཉིས་ལྡན་སངས་རྒྱས་ཀྱི་
དགོངས་པ་གདེང་ཐོབ། ཡིད་ཆེས་མངོན་དུ་གྱུར། རྩལ་རྫོགས་པ་ནི་བོན་སྐུ།
ལུས་ཟག་མེད། མཆོག་གི་སྐུ་ལ་མཚན་དཔེ་རྒྱན། གདན་ཁྲི། ཞིང་ཁམས་
བཀོད་སྤྲུལ་དང་བཅས་པར་སྣང་ཞིང་ཕར་སྤྲོ་བ། ཚུར་བསྡུ་བ་ལ་སོགས་ཀྱི་
178



ཡོན་ཏན་དུ་མ་ལ་དབང་སྒྱུར་བ་ནི་རྫོགས་སྐུ། གསུངས་དབྱངས་འགགས་པ་
མེད་པའི་གདངས་ལས་བཀའ་རྒྱུད་བརྒྱད་ཁྲི་བཞི་སྟོང་ལས་གང་ལ་གང་འདུལ་
དུ་གསུངས་པ་ནི་སྤྲུལ་སྐུ་མངོན་གྱུར་རོ། ཡང་ན་བླ་ཆེན་ལྟར། སེམས་ངོ་བོ་
སྟོང་པ་ལ་བོན་སྐུ། རང་བཞིན་སྣང་བ་ལ་རྫོགས་སྐུ་རྣམ་པར་གསལ་བ་ལ་སྤྲུལ་
སྐུར་སྣང༌། སྐུའམ་ཡང་ན་སྣང་བཞེད་ལོད་པའི་གསུང་ལྟར། བཞེད་ལོད་
པོས་གསུང་ལྟར། རང་རིག་ཡེ་ཤེས་རྩ་བྲལ་ ཀ་དག་བོན་སྐུ། ལུས་སེམས་
འབྲེལ་བའི་སྟོབས་ལས་ལྷ་སྐུ་ཡེ་ཤེས་ཀུན་འབྱུང་བ་རྫོགས་སྐུ། ལུས་ངག་གི་བྱ་
བྱེད་ཆོ་འཕྲུལ་ལ་སྣ་ཚོགས་སྤྲུལ་སྐུ་སྟེ། དེ་དག་ཐམས་ཅད་ཀྱི་དུས་སུ་ས་བོན་
ཙམ། ཆ་མཐུན་ཙམ། ཕྱོགས་འཇོག་ཙམ། སྦྱར་སོ་ཡོད་ཙམ་དུ་གནས་པ་ནི།
གཞི་ཡི་སྐུ་གསུམ་ཡིན། ཉམས་སུ་ལེན་པའི་སྐབས་སུ་ཇི་ལྟ་བར་རྒྱུད་ལ་ཤར།
ཉམས་སུ་ མྱོངས། ཡིད་ཆེས། ལག་ལེན་ ལ་ ཁེལ་ བ་ དེ་ ལམ་ གྱི་ སྐུ་ གསུམ།
མཐར་དེ་ ལ་ རྩལ་ རྫོགས། ཤུགས་ ཐོན། ཀློང་ དུ་ གྱུར། སྤྲོས་ པ་ ཆོད།
གདེང་ཐོབ། དམར་ཐག་ཆོད་པ་དེ་ལ་འབྲས་བུའི་སྐུ་གསུམ་ཞེས་བྱ་སྟེ། རྩལ་
རྫོགས་པ་དང༌། མཐར་ཐུག་པ་གསུངས་སོ། ཡང་ན་བཀའ་ལུང་ལྟར། གཞི་
ཡེ་སངས་རྒྱས་པའི་སྐུ་གསུམ། སེམས་ཅན་ཀུན་གྱི་རྒྱུད་ལ་འབྲས་མེད་འབྲེལ་
བ་རང་ཆས་མ་གོད་སྤྱི་སྤུངས་ཕྱོགས་མེད་ཁྱབ་བདལ་དུ་ཡོད་དེ། སངས་རྒྱས་
བདེ་བ་མ་ལུས་ཀུན་ལ་ཁྱབ། ཅེས་དང༌། ལམ་ལས་གྲོལ་སངས་རྒྱས་པའི་སྐུ་
གསུམ་རྟོགས་པ་མ་ཤར་བར་དུ་དོན་སྤྱི་ལམ་དུ་བྱས་ནས་ཤར། རྟོགས་པ་ཤར་
བ་དང་། རང་མཚན་ལམ་དུ་བྱས་ཏེ་འཆར། དེ་ལ་དང་པོ་ཤར་བ། བར་དུ་
མཆེད་པ། ཐ་མ་ཐོབ་པ་གསུམ་དུ་འབྱུང༌། འབྲས་བུ་རྫོགས་སངས་རྒྱས་པའི་
179



，
，
སྐུ་གསུམ་ནི་མཐར་ཐུག་གི་དུས་སུ། དོན་དམ་རང་སྣང་དུ་དབྱིངས་ཡེ་ཤེས་
དབྱེར་མེད་དུ་གྱུར་པས་བོན་སྐུ། ཀུན་རྫོབ་གཞན་སྣང་དུ་ལས་ དག་གམ།
སེམས་དཔའི་ སྣང་ངོར་རྫོགས་སྐུ། གདུལ་བྱ་དུ་མའི་སྣང་ངོར་སྤྲུལ་སྐུ་རུ་
འཆར་རོ། གཉིས་པ་ཡེ་ཤེས་ལ། རི་ཁྲོད་པའི་ཞལ་ནས། མ་རྟོགས་སེམས་
ཅན་གྱི་དུས་སུ་དྲན་རྟོག་ཕྱོགས་མེད། སྐལ་ལྡནལམ་པའི་དུས་སུ། ཉམས་
མྱོང་ཕྱོགས་ མེད། འབྲས་ བུ་ སངས་ རྒྱས་ ཀྱི་ དུས་ སུ་ ཡེ་ ཤེས་ ཕྱོགས་ མེད།
གསུངས་པས། གཞི་ལམ་འབྲས་གསུམ་དང་སྦྱར་བའི་གྲོལ་རྒྱུ་གྲོལ་འབྲས་དེ་
ལྟར་ལ། དེ་ཡི་འཆར་ཚུལ་ནི། ངོ་སྤྲད་མ་ཐག་འཆར་བ་ཡང་སྲིད། ཇི་ཞིག་
ནས་འཆར་བ་མང་སྟེ། མགོ་ཤར་བའི་དུས་སུ་སྤྲིན་བར་གྱི་ཉི་མ་བཞིན་ཧྲབ་
ཧྲིབ་ཏུ་བྱེད་པ། ཡང་བ། ཐེ་ཚོམ་ཟ་བ་འབྱུང་། བར་དུ་མཆེད་པའི་དུས་སུ།
སྤྲིན་བར་གྱི་ཉི་མས་རི་ལུང་མེད་པར་གསལ་བ་ལྟར། ཡིད་ཆེས། གདེང་ཐོབ།
དམར་ཐག་ཆོད་པ་འབྱུང༌། ཐ་མ་ཐོབ་པའི་དུས་སུ། རིན་ཆེན་གསེར་གླིང་
དུ་ཕྱིན་པ་ལྟར། དུས་དང་རྣམ་པ་ཀུན་ཏུ་མི་འབྲལ་བ། ཐམས་ཅད་དེའི་རོ་
གཅིག་ལ། ཐམས་ཅད་ཁོའི་བྱེད་ལས་ཆོ་འཕྲུལ་དུ་འཆར་བ་ཞིག་འབྱུང་སྟེ།
དེ་ལ་རྣམ་གྲངས་རྒྱས་ཚུལ་གྱིས་ཕྱེ་ན། ཁྲི་དང་འབུམ་འགྱུར་བརྒྱད་ཁྲི་བཞི་
སྟོང་དུ་གསུངས་ལ། བར་ སྐབས་ཀྱི་སྒོ་ནས་ ཕྱེ་ན་ དྲུག་ ཅུ་རྩ་ གཅིག་ གམ།
སྟོང་ཉིད་མཉམ་ཉིད་མེ་ལོང་སོར་རྟོགས། བྱ་བ་ནན་ཏན་དང་སྔར་འདུས་ལ།
འདུས་ཚུལ་གྱིས་ཕྱེ་ན། དོན་དམ་ཇི་ལྟ་བར་མཁྱེན་པའི་ཡེ་ཤེས་དང་། ཀུན་
རྫོབ་ཇི་སྙེད་པ་མཁྱེན་པའི་ཡེ་ཤེས་ལ་ཡང་འདུས་ཤིང་དེའང་བསྡུས་ན་རང་
འབྱུང་གི་ཡེ་ཤེས་ཉིད་ལ་ཡང་འདུས་སོ། ༧ གསུམ་པ་འཕྲིན་ལས་ལ་ཡང་།
180



རི་ཁྲོད་པའི་ཞལ་ནས། སེམས་ཅན་གྱི་བྱ་ལས། ལམ་པའི་སྤྱོད་ལམ། སངས་
རྒྱས་ཀྱི་འཕྲིན་ལས་ཡིན་གསུངས་པས། དེའི་དང་པོ་ནི། མི་དགེ་བ་དང་ལུང་
མ་བསྟན་གྱིས་ཀུན་བསླངས་པའི་རྩོལ་བཅས་སྡུག་བསྔལ་གྱི་བྱ་བྱེད་སྙིང་པོ་མེད་
པ་རྣམ་ པ་ སྣ་ ཚོགས་ ལ་ སྒོ་ གསུམ་ གྱིས་ སྤྱོད་ ཅིང་ འཁོལ་ བ་ རྣམས་ ཡིན་ ལ།
གཉིས་པ་ལ་སངས་རྒྱས་དང་སེམས་དཔའི་སྤྱོད་པ་ཟབ་མོ་ལ་འཇུག་སྟེ། དེ་
དག་གང་ཞེ་ན། བྱ་བ་སྤྱོད་ལམ་གང་དང་གང་ལ་ཡང་དང་པོར་བྱང་ཆུབ་
མཆོག་ཏུ་སེམས་སྐྱེད། བར་དུ་ཐེག་ཆེན་གྱི་ངང་ནས་ལུས་ཀྱི་བྱ་བྱེད། ལས་
སྤྱོད་ཐམས་ཅད། ཐ་མལ་དུ་མ་ཤོར་བར། ལམ་དུ་སློང་། ཐབས་སུ་ཁྱེར་ལ།
ཕ་རོལ་དུ་ཕྱིན་པ་བཅུ་དང་འབྲེལ་བས། སེམས་ཅན་གྱི་དོན་དུ་དམིགས་ལ།
དངོས་སུ་ཡང་ཅི་ཕན་ཅི་བསོད་བྱ། ཐ་མ་དེ་ལས་བྱུང་བའི་དགེ་རྩ་ཀུན་གྱི་
དོན་དུ་བྱང་ཆུབ་ཏུ་བསྔོ་ཞིང་། ལྟ་དགོངས་ཀྱི་རྒྱས་གདབ། སྐབས་སུ་དགེ་
སྦྱོར་དང་མི་མཐུན་པའི་སྤྱོད་པ་ཅི་བྱུང་ཡང་། འགྱོད་པས་ ཞེ་ཁྲེལ་གདབ།
རྔན་པ་མཚངས་བསྒྲུང་། ཕྱིས་མི་བྱེད་པར་དམ་འཆའ། མདོར་ན་ཅི་བྱེད་
ཐམས་ཅད་སྦྱོར་དངོས་རྗེས་ གསུམ་ དང་འབྲེལ་བར་ བཅས་ པས། སེམས་
དཔའི་ལམ་དུ་འགྱུར་རོ། ཇི་ཞིག་ནས་ལུས་ངག་གི་བྱ་བྱེད་སྤྱོད་ཚུལ། དག་
མ་དག་ཅི་བྱས་ཀྱང་གདུལ་བྱའི་དོན་དུ་འགྱུར་ཅིང་ཕན། འགྲོ་དོན་རྒྱ་ཇེ་ཆེ་ཇེ་
ཆེར་སོང་བས་ཐམས་ཅད་དབང་དུ་འདུས་ཤིང་། བློ་ཁ་སྒྱུར་ནུས་པ་འབྱུང་བ་
ནི། གཞི་ལྟ་དགོངས་ཀྱི་ངང་ནས། རང་བས་གཞན་གཅེས་ཀྱི་ཐུགས་རྗེ་ངང་
ངམ་ཤུགས་ ཀྱིས་ སྐྱེས་ ནས། ཅི་ བྱས་ གཞན་ དོན་ དུ་ འགྱུར་ བའི་ དུས་ སོ།
གསུམ་པ་སངས་རྒྱས་ཀྱི་འཕྲིན་ལས་ལ། མཛད་པ་རྒྱས་ཚུལ་གྱི་སྒོ་ནས་ཕྱེ་ན།
181



བརྒྱད་ཁྲི་བཞི་སྟོང་དམ། དྲུག་ཅུ་རྩ་གཅིག་གསུངས་པ་དང་། ཀུན་དང་
བསྟུན་ཞིང་། ཁད་དང་རིམ་གྱིས་འདྲེན་པའི་ཐབས་སམ། རྒྱས་པ་མཛད་པ་
བཅུ་གཉིས་དང་། གདུལ་བ་སླ་བ། དཀའ་བ། ཤིན་ཏུ་དཀའ་བ་གསུམ་ལ་
དགོངས་ནས། སྐུ་གསུང་ཐུགས་ཀྱིས་མཛད་པ་གསུམ་དང༌། དཔའ་སྐོང་བ།
རྗེས་སུ་འཛིན་པ། སྨིན་པར་བྱེད་པ། ཚར་གཅོད་པ་བཞིའི་སྒོ་ནས་འདྲེན་པ་
ལ། ཞི་རྒྱས་དབང་དྲག་བཞི་ལས་སོགས། སྣ་ཚོགས་ངེས་མེད་དུ་མཛད་ཀྱང་།
བསྡུས་ན་ཐུགས་རྗེ་ཆེ་བ། ཐབས་ལ་མཁས་པ། ཐམས་ཅད་མཁྱེན་པ་གསུམ་
སྟེ། དེའི་དང་པོ་ནི། དཔག་མེད་ནམ་མཁའ་ལྟ་བུ། ཀུན་སྙོམས་ཉི་མ་ལྟ་བུ།
རྒྱུན་མེད་ཆུ་བོ་ལྟ་བུ། ཟག་མེད་ས་གཞི་ལྟ་བུ་དང་བཞི་མངོན་དུ་བཀྱེ་ནས་
དོན་མཛད། གཉིས་པ་ལ་ཟག་པ་མེད་པའི་སྐུ་གཅིག་ལས་བྱེ་བ་ཕྲག་བརྒྱ་ལ་
སོགས་གང་ལ་གང་འདུལ་ གྱི་ སྐུ་ སྤྲུལ་ པ་དང་གསུང་གཅིག་ལས་བཀས་རྒྱུད་
བརྒྱད་ཁྲི་བཞི་སྟོང་། སྐད་རིགས་སུམ་བརྒྱ་དྲུག་ཅུ་ལས་སོགས། གསུང་གང་
ལ་གང་འཚམས་སུ་ སྤྲུལ་ པ་དང༌། ཐུགས་ གཅིག་ལས་ ཏིང་ངེ་འཛིན་གྱི་སྒོ་
འབུམ་ཕྲག་ མཐའ་ ཡས་ པ་ ལ་ སོགས་ སུ་ བཀྱེ་ནས། ཐུགས་ གང་ ལ་ གང་
འཚམས་སུ་ སྤྲུལ་ ནས་འགྲོ་བའི་དོན་ མཛད་ དོ། ༧གསུམ་ པ་ ལ་ ཤེས་བྱའི་
གནས་ལུགས་མི་མཁྱེན་པ། མི་གསལ་པ། མི་རིག་པ། སྔོན་དུ་མ་བྱས་པ་
གང་ཡང་མེད་པས། ཕ་རོལ་གྱི་བློ་དང་བསྟུན་ནས། གང་ལ་གང་འདུལ། །
གང་ལ་གང་འཚམས་ ཅི་་་ ཅི་འདུལ་ གྱི་སྒོ་ནས། འགྲོ་བ་ཐར་པར་འདྲེན།
འདྲེན་ལུགས་ཀྱང་གཅིག་ཁོ་ནའི་དོན་མ་ཡིན་པའི་ཁྱད་པར་མཛད། རེས་
འགའ་བ་མ་ཡིན་པས་རྟག་པར་མཛད། ཕྱོགས་རེ་མ་ཡིན་པས་སྣ་ཚོགས་སུ་
182



མཛད་དོ། འབད་པ་ལ་མ་ལྟོས་པས་ལྷུན་གྲུབ་ཏུ་མཛད། ལྐོག་ཏུ་མ་ཡིན་
པས་སྔོན་དུ་མཛད། རང་རྒྱུད་མ་ཡིན་པས་བརྩེ་སེམས་དང་ལྡན་པར་དོན་
མཛད་དོ། གསུམ་པ་རྗེས་ཀྱི་བྱ་བ་ནི། དེ་དག་ལས་བྱུང་བའི་དགེ་བ་ཐམས་
ཅད་བྱང་ཆུབ་ཏུ་བསྔོ་ཞིང་། སྨོན་ལམ་རྣམ་པར་དག་པས་རྒྱས་ བཏབ་པ་
འདིར་འབྱུང་ངོ༌། དེ་ལྟར་ངོ་སྤྲོད་རིན་པོ་ཆེའི་གསལ་འདེབས་རྒྱབ་སྐྱོར་གྱི་
གདམས་པ། བླ་མ་དམ་པ་རྣམས་ཀྱི་དགོངས་ཚུལ་དང་། མཉམ་མེད་འདུལ་
བ་རིན་པོ་ཆེའི་ཞལ་གདམས། ཕྱག་ལེན་དང་མི་འགལ་བར། དུས་སྙིགས་
མའི་བྲུ་སྒོམ་རྒྱལ་བ་གཡུང་དྲུང་ལ། ཕྱོགས་མེད་ཀྱི་ཉམས་ལེན་པ། འབྲུ་སྒོམ་
སྦྱིན་ པ་ འོད་ ཟེར་ གྱིས་ བསྐུལ་ ཏེ། གབ་ པ་ བཏོན། སྦས་ པ་ བཤིགས།
བསྐུངས་པ་ཕྱུངས་ཏེ། ཚིག་དོན་གསལ་བར་སྤྲོས་ནས། རིན་ཆེན་སྤུངས་པ་
མཁར་ སྣའི་ དགོན་ པར་ སྦྱར་བས། འགལ་ འཁྲུལ་ བཤགས་ ཤིང་ དགེ་ བ་
དབྱིངས་སུ་བསྔོ། དཔག་མེད་འགྲོ་བའི་དོན་དུ་འགྱུར་བར་ཤོག ཅེས་བྱ་སྟེ།
རིག་པ་རྐྱང་འདེད་བྱེད་པའི་སྒོམ་ཕྲུག་མ་ཡིན་པ་ལ། བཀའ་རྒྱ་དམ་ཚིག་གི་
གནད་ཡོད་པས། ཚིག་མི་སྒྲག འབྲུ་ཙམ་མི་བསྟན་པར་བྱའོ། དགེའོ། །
183



ཨ་ཁྲིད་ཀྱི་གཏམ་རྒྱུད་ནོར་བུའི་ཕྲེང་བ་
བཞུགས་པའི་དབུ་ཕྱོགས་སོ།
༄༅། །བླ་མ་བཀའ་འདྲིན་ ཅན་ལ་ཕྱག་འཚལ་ལོ། དཔེ་ཡི་དོན་
མཚོན་ནས། རྗེས་འཇུག་གི་གང་ཟག་རྒྱུད་ལ་ངེས་ཤེས་བསྐྱེད་པར་བྱེད་པ།
མཚོན་པ་གཏམ་རྒྱུད་ནོར་བུའི་ཕྲེང་བ་ཞེས་བྱ་བའོ། དང་པོ་ལ། ཉམ་པ་
དྲུག་དང་བྲལ་ནས་དལ་འབྱོར་མི་ལུས་ཐོབ་པ་ནི། དཔེར་ན་རྒྱལ་པོའི་དཀོར་
མཛོད་ར་བ་དྲུག་གིས་བསྐོར་ནས་ཡོད་པ་ལ། མི་གཅིག་ཕུག་ནས་ཡར་སྐུ་རུ་
ཕྱིན་པ་ལ། ནང་དུ་སླེབ་ནས། ནོར་གྱི་རྣམ་པ་རིན་པོ་ཆེ་སྣ་ལྔ་དང༌། དར་
ཟབ་ལ་སོགས་པ་གང་ཡང་ཁྱེར་དུ་ཡོད་པ་ལ། ཁོས་སྔོན་ལ་ཆང་གཅིག་བཏུང་
བསྙམས་ཏེ། ནས་ཆང་དང་འབྲས་ཆང་གྲོ་ཆང་ལ་སོགས་ཚང་གི་རྣམ་གྲངས་
མང་དུ་ ཡོད་ པ་ ལ། ཞིམ་ ཤོས་ ཀྱིས་ འབྲས་ ཆང་ལ་ ངོར་ གཅིག་ བཙག་ སྟེ་
འཐུངས། དེས་དོས་ཆད་ཅིང་སྐོམ་པའི་དབང་གིས། མང་དུ་འཐུང་པས།
ངོར་གཅེས་དར་པ་ཉམས་ལ་ ཁོ་བཟི་སྟེ། རྫ་ མ་ལ་ སྔས་བྱས་ནས་གཉིད་དུ་
སོང་། ནམ་ ལངས་ དང༌། རྒྱལ་ པོའི་ འཁོར་ ཀུན་ གྱིས་ རྐུན་ ཁུང་ མཐོང་།
རམ་མདའ་བཟློག་སྟེ་ནང་དུ་འོང་ཙ་ན། རྐུན་མ་གཉིད་དུ་སོང་པ་དང་འཕྲད།
དེར་རྒྱལ་པོའི་འཁོར་ཤེས་མོང་ཅན་རྣམས་ཀྱིས་ཆད་ཕར་པའི་གཅོད་ལུགས་ནི།
སྡོང་ཤ་འགྱེད། བྱ་ཕུས་འདེབས་དང༌། སྡུག་བསྔལ་བསྐྱེད་པའི་ཐབས་སྣ་
184



ཚོགས་གཅིག་ཤོམས་སྟེ། དེ་ཡི་དུས་སུ་མིས་འཕྱའམ། མི་འཕྱ་ན་འཕྱ། རང་
འགྱོད་དམ་ མི་ འགྱོད་ན་འགྱོད། དེ་ ལྟར་ བསམ་ཞིང་དལ་ འབྱོར་ ཐོབ་ པ་
རྣམས་བསམ་ཞིང་ བརྟག་པར་བྱའོ། མ་ རིག་ པ་ རིག་ ནས་ འཁོར་ བ་ལས།
ཐར་པ་ཐོབ་པའི་གཏམ་རྒྱུད་ལ། སྔོན་ཡུལ་གཅིག་ན་མི་དབང་ཆུང་བ་གཅིག་
ལ། མི་དབང་ཆེན་གཅིག་གིས་སྦྲུལ་མེ་ཟན་ཕྲུ་གུ་ལྔ་གསོ་རུ་བཅུག་སྟེ། ནུབ་
མོ་ལྟོ་རན་པར་བྱིན། ཉིན་མོར་སྒོར་བཏོན། དགོང་མོ་ཁྱིམ་དུ་ཚུད་ལ་གསོ་
རུ་བྱས་པས། དབང་ཆུང་བས། དེ་ལྟར་བྱེད་ཅིང་ཡོད་པས་སྦྲུལ་དེ་ཀུན་
འགྲངས་དྲག་ནས་ཡང་མཆེ་བ་ཉེར་ཉེར་བྱེད། ལྟོག་པ་དང་ཕྱིར་འདོན་ཕྱི་བ་
དང་། ནང་དུ་འཛུགས་འཕྱི་བ་ཡང་དེ་བཞིན་ནོ། མི་དེས་བསམ་པ། སྦྲུལ་
འདི་གསོ་ཡང་ཐུ། མི་གསོ་ཡང་དབང་པོ་ཆེ་དབང་མེད། གོས་ཅི་ལྟར་ཡང་
ཉེ་བརྟུལ་མི་ཉན་ནས། བྲོས་ནས་སོང་པས། བྲོས་པ་བཞིན་སྦྲུལ་གྱི་དེད་ནས་
བྱུང་། ཁང་སྟོང་ཆེན་པོ་གཅིག་འདུག་དེར་བྲོས་ནས་བསྙམ་སད་པས། ཁང་
སྟོང་སྒོ་ཁར་ནས་མི་གཅིག་འདུག་པ་དེས་ན་རེ། མི་སྦྲུལ་གྱི་གཉེན་པོ་ཁྱེད་ཁང་
སྟོང་འདི་ན་མ་འབྲོས། འདིར་སྔར་ཡང་མེ་ཐམས་ཅད་སྦྲུལ་གྱིས་ཕུང་པར་
བྱས། ད་ཡང་ཁྱོད་ཀྱང་ཕྱིན་ཡང་ཕུང་བར་བྱེད་པས། ཁྱོད་རང་ཐད་ཀ་ཕ་
ཀི་ན་ཆུ་ཆེན་པོ་གཅིག་ཡོད། དེ་ལ་བརྒལ་ནས་སོང་ཟེར་རོ། དེ་ལ་ཉན་ནས་
ཕར་ལ་ཕྱིན་པས། ཆུ་ཁ་ནས་གྲུ་པ་གཅིག་འདུག་པ་དེ་ལ་ཆུ་སྒྲོལ་བྱས་ པས།
གྲུ་པ་ན་རེ་གྲུ་བཅས་སློང་ཟེར། གྲུ་བཅས་གཞན་ཅི་ཡང་མེད། ཟན་ ལྷག་
གཅིག་ཡོད་པ་བྱིན་པ། ཆུ་ལ་ཚུར་ཐོན་ཙམ་ནས། སྤྲུལ་ལྔ་ཡང་ཆུ་ཁ་རུ་སླེབ་
ནས་བྱུང་པས་ཆུ་ཁ་ནས་ལོག་ནས་སོང་ངོ༌། ཁོ་ཕར་ཁ་ནས་བདེ་མེར་མེར་
185



སོང་ངོ༌། དེ་དཔེ་བཞིན་མི་དབང་ཆུང་བ་ནི་སེམས། མི་དབང་ཆེ་བ་ནི་མ་
རིག་པ། སྦྲུལ་དཀར་ནག་ལྔ་ནི་དུག་ལྔ་ཡིན། གསོ་ཀྱང་མཉམ་བཏུམ་མི་
བརྟུབ་པ་ཉོར་བ་ནི། དུག་ལྔ་རྒྱུད་ལ་ བརྟེན་ཞིང་གནོད་པ་བྱེད་པའོ། མི་
གསོ་ན་དབང་པོ་ཆེ་དབང་མེད་པ་ནི་མ་རྟོག་པའོ། བྲོས་པ་ནི་དད་སྐྱེས་པའོ།
སྦྲུལ་ལྔས་དེད་ པ་ ནི་ དུག་ལྔའོ། ཁང་མོ་ཆེ་ནི་ ཁམས་ སུམ་ གྱི་ ཁང་མོ་ ཆེའོ།
དེར་མ་འགྲོ་ཟེར་བ་ནི་སློབ་དཔོན་ནོ། ཆུ་དེ་ནི་བདུད་ཀྱི་ཆུ་བཞི། གྲུ་ནི་མི་
ལུས་པོ། གྲུ་བཅས་ནི་སྦྱིན་པའོ། གཉེན་པོ་ནི་བསམ་གཏན་ནམ་སྐྱ་བ་ནི་
ཤེས་རབ། དེ་དང་ལྡན་ན་ཆུ་ལ་ཐར་པའོ། ཕ་རིར་ཕྱིན་པ་ནི་སེམས་ཉིད་
རྟོགས་པའོ། སྦྲུལ་ལོག་པ་ནི་འཁོར་བ་ལ་ཐག་ཆོད་པའོ། ཡང་ཡུལ་ཕྱོགས་
ཅིག་དན། མིག་རྟགས་པའི་ཆོས་བཤད་པའི་མཁན་པོ་ཅིག་ཡོད་པས། ཞལ་
ནས་ གསུངས་ པ་ ལ། ཕྱི་ སྣོད་ ནང༌ བཅུད་ སེམས་ ཅན་ ཐམས་ ཅད་ དང་།
འཇིག་རྟེན་གཉེན་འདུན་ཟས་ནོར་གང་ལ་ ཡང་། མི་རྟག་པའི་རང་བཞིན་
ཡིན་ཟེར་པས། སློབ་དཔོན་ལ། དཀར་ཡོལ་ཤིན་ཏུ་མཛེས་པ། འབྲུག་གི་རི་
མོ་ཡོད་པ་གཅིག་འདུག་པ་དེ། ཉེན་གནས་གཅིག་གི་བཅག་ཤོར་ལ། ཉན་
གནས་ཀྱི་བསམ་པ་ལ། ཐམས་ཅད་སྒྱུ་མ་རུ་འདུག་ན། འདི་ཡང་སྒྱུ་མ་ཡིན་
བསམ་སྟེ། ཞུ་རུ་མ་ ཡོད་ནས་ཡོད་པ་ལ། སེམས་ ཅན་ཐམས་ཅད་ལ་ཆོས་
བཤད་ནས། གང་ཡང་མི་རྟགས་པའི་རང་བཞིན་དུ་གསུངས་སོ། ཉེ་གནས་
ཀྱིས་ཞུས་པ་ལ། ཐམས་ཅད་མི་རྟག་སུ་འདུག་ན། ཡུ་གུ་ཚང་གི་དཀར་ཡོལ་
འབྲུག་རིས་ཀྱང་མི་རྟག་པར་ཡིན་ནམ་ཞུས་སོ། དེ་ཡིན་གསུངས་སོ། དེ་ཆག་
ཤོར་བྱས་པས། དེ་མ་ཐག་ཏུ་ང་རྒྱལ་སྐྱེས་ནས། དད་ནས་ཕྱུང་བས། ཆུ་ཁ་
186



རུ་ཟམ་གཅིག་ཡོད་པའི་སྣེ་རུ་བྱུང༌། ཁོས་ཟམ་འཕང་པས་ཆུ་རུ་ལྷུང་ནི་སུང་།
ཡང་དེ་མ་ཐག་ཏུ་སྦྲུལ་ཅིག་བྱས་ནས་རྗེས་སུ་དད་ནས་བྱུང༌། ཡང་དགོན་སྡེ་
གཅིག་གི་འཚོགས་ཟངས་ཞབས་སུ་གབ་པས། ཟངས་ལ་སྤྲུལ་གྱི་གཅུད་པས།
ཤ་རུས་སོ་སོར་སོང་ངོ༌། ཡང་ནག་གསེབ་ཏུ་སོང་པས། ཞེ་སྡང་དབང་གི་ཁ་
ནས་མེ་འབོར་ནས། ནག་གསེབ་ཁོ་རང་ཡང་ཚིག་གོ། ཕྱི་རབས་གང་ཟགས་
རྣམས། བརྟག་ཅིང་བཀྱེད་ལ་གང་ལ་ཡང་མ་ཆགས་པར་བྱའོ། བཅུད་དང་
མི་ལྡན་པའི་སློབ་དཔོན་སྤང་བར་བྱའོ། ཉ་པ་འགས་ མཚོ་ ཅིག་ཡོད་པ་ལ།
ཉ་འཆུ་རུ་ཕྱིན་པས། མ་སོད་པར་བརྒྱག་ཆད། ཡུལ་དྲང་ཤིན་ཏུ་སྡུག་བསྔལ་
ནས་བལྟས་པས། རི་ཅིག་ཡོད་པའི་གསེབ་ན། སྒོམ་ཆུང་སོ་བསོད་ལ་སྐྱིད་པ་
གཅིག་མཐོང་ནས། ཁོང་རྣམས་གྲོས་བྱས་པས། དཔོན་དེས་ན་རེ། ཁོང་
འདྲ་བའི་སྐྱིད་ལ། འུ་ཅག་འདྲ་བའི་སྡུག་པ། དམྱལ་བ་དང་སངས་རྒྱས་སམ་
འང་འདི་ཀ་ན་འདུག འུ་རང་ཕྱེ་སྐྱེ་དང་ཉ་རྒྱ་ཕུལ་ལ། ཁོང་གི་རྩལ་འགྲོ་
ཟེར་རོ། དེར་ཁོང་ཚོ་སྡུག་ཆེ་བས་རྟོགས་པ་མཐུན་ནས། ཁོང་གི་དྲུང་དུ་
ཕྱིན་ཏེ་ཕྱེ་སྐྱེ་དང་ཉ་རྒྱ་ཕུལ་ནས། ངེད་ཅག་ཤིན་ཏུ་སྡུག་པར་བྱུང་། ཞེན་པ་
ལོག་ནས་བོན་ལ་ཡོང་། ད་སངས་རྒྱས་པའི་གདམས་ངག་ཞུ་བྱས་པས། སྒོམ་
ཆེན་དེ་ཐོས་པ་ཙམ་ཡང་མ་བྱས་པའི་བློ་ཆུང་གཅིག་ཡོད་པས། ཉ་པ་སྡིག་པོ་
ཆེ་སངས་རྒྱས་པའི་གདམས་ངག་ངས་མི་ཤེས། མེད་བྱས་ན་ནི་སྒོམ་ཆེན་དེ་ལ་
བོན་མི་འདུག་ཟེར་བ་ཡོང་བསྙམས་ནས། སངས་རྒྱས་ པའི་གདམས་ངག་
བསྟན་ན་ཉན་ནམ་བྱས་པས། ཉན་ཟེར་རོ། དེ་ནུས་སམ། བྱས་པས་ནུས་
ཟེར་ཏེ། འོ་ན་ལྔ་ཁ་ལག་པ་སྤྲེལ་ལ་མཚོ་འདི་ལ་མཆོང་ཅིག་བྱས་པས། ཁོང་
187



པ་རྣམས་གདམས་ངག་བྱུང་བསམ་ནས་མཆོང་པས་མོས་གུས་དང་གང་ལ་ཡང་
འཕྲིང་ཆགས་མེད་པའི་སྟོབས་ཀྱིས་མཆོང་པས། ཁོང་ལྔ་ སངས་རྒྱས། བླ་
མས་བསྐོས་པ་བཞིན་ཉན་པའི་སྟོབས་ཀྱིས། ཕུང་པོ་མ་བོར་བར་སངས་རྒྱས་
སོ། དེར་སྒོམ་ཆེན་དེས་བསམ་པ། གདམས་ངག་ཨ་ཏོ་བསྟན་པ་ནི་མེད།
དེ་ལ་ཉ་པ་ལྔ་སངས་རྒྱས་འུ་གས་ཀྱིས། དེ་བས་ང་སེར་གཟུགས་སུ་ཡང་ཡོད།
རི་འདྲ་ལ་ཡང་བསྡད། ང་ཡང་སངས་རྒྱས་ལས་ཆེ་སྙམ་ནས་མཆོངས་པས།
ཕྱེ་སྐྱེ་དང་ཉ་རྒྱ་འཕྲེང་སྟེ། མགོས་ནས་བླང་ཏེ་ཉ་རྒྱ་སྐད་ལ་བསྐྱིས། ཕྱེ་སྐྱེས་
ཕྱི་ལ་བཟློག་སྟེ། མིག་ ཏུ་མ་སོང་པ་བྱས་ཏེ། མགོ་ལ་གོན་ནས་མཆོང་པས།
ལུང་ལོག་པར་བསྟན་པ་དང༌། ཆགས་སེམས་བཅས་ནས། ངང་སེར་དུ་གོམ་
སྐྱེས་ནས་མགོ་དཀར་བ་ཕྱེ་རྐྱེ། གཟུགས་སེར་བ་བཙུན་པ། འཇུགས་སྒྲོ་ནག་
པ་ཉ་ རྒྱའོ། བླ་མས་ བསྐོས་ པ་ བཞིན་ཉན་ན་ མདོ་ མི་ སྟོར་ པའོ། སྔོན་རྒྱ་
དཀར་གྱི་ཡུལ་ཡང་པ་ཅན་བྱ་བ་གཅིག་ན། དྲང་སྲོང་བདེ་ལྡན་ཞེས་བྱ་བ་ཡོད་
པ་ལ། འཁོར་ཉན་ཐོས་མང་དུ་ཡོད་ པས། དེ་ཡི་ནང་ནས་ སློབ་མ་ མིང་
འཕགས་ནག་ཞེས་བྱ་བ། སློབ་དཔོན་གསང་ཞིང་རང་ཆེ་བྱེད་པ། ཕྱི་དཀར་
ལ་ནང་ནག་པ། སེམས་ངན་ལ་ཁ་བ་འཁྲོག་པ། འདོད་གདུང་དང་སེར་སྣ་
ཆེ་བ། མི་ནོར་ལ་ཞེ་རྔམས་ཆེ་བ། རང་ནོར་ལྟ་རུ་མི་ཕོད་པ། ཁོག་པ་གཡོ་
སྒྱུ་སྐྱོན་གྱིས་བཀང་བ། མི་ཆོས་ལ་བཟང་མདོག་འདོད་པ། མན་ངག་མི་ཐུབ་
འཕྱར་གཡེང་ཆེ་བ། ལུས་ཀྱིས་བོན་ཉན་ཅིང་། སེམས་ཀྱིས་འཇིག་རྟེན་
འཁོར་ཆགས་བཀྲམ་པ། ཡོན་ཏན་མགོ་བསླུ་ཐབས་ཀྱི་ལན་པ། གདམས་
ངག་གསང་ཚིག་ཁྲོམ་དུ་བསྒྲིག་པ། ངོ་གཉིས་རྒྱ་ལམ་ནི་དེ་ལ་འབྱར་བ། མ་
188



རིག་མ་ཚོར་ཚིག་ལ་བརྗོད་པ། གཡོ་སྒྱུ་སྡོམ་ཞིང་འཛིན་པས་བཅིང་པ། རང་
སྐྱོན་སྦས་ནས་གཞན་སྐྱོན་བརྟག་པ། དོན་དང་མི་ལྡན་རང་མཐོང་བྱེད་པ།
ཉམས་སུ་མི་ལེན་ཟོང་སོགས་བྱེད་པ། མི་ལ་གདོན་དུ་གྱུར་པའི་རིག་ངན་དེ་ཚེ་
འཕོས་པ་ལ། ལས་ངན་པའི་དབང་གིས། མི་ཡི་ལུས་པོ་ལང་། བྱོལ་སོང་
གླང་གི་མགོ་ཡོད་པ། ལག་ པ་དུང་གིས་ སྤར་མོ་ཡོད་པ། རྐང་ པ་ གཅན་
གཟན་གྱིས་བོ་ལེ་རུ་འདུག་པ། མཐོང་དུག་དང་རེག་དུག་ལྟར། འགྲོ་བ་ཀུན་
ལ་གནོད་པ། ལྕེ་གཅིག་ལ་མེ་འབར་ཞིང་། ཁོ་རང་ལ་། སྟོད་ཚ་བའི་དམྱལ་
བས་སྦྱངས་པ། ལྕེ་གཅིག་ལ་ཆུ་འབྲུམ་ཅིང་སྨད་གྲང་བའི་དམྱལ་བ་ལ་སྦྱངས་
ལ། མནར་མེད་པའི་སྡུག་བསྔལ་ནི། ཚེ་ལོ་དྲུག་ཁྲིའི་བར་དུ་སྦྱངས་པའོ།
རང་གིས་ལས་བྱས་རང་ལ་དེ་ལྟར་སྨིན། ཕྱི་རབས་ཀྱི་གང་ཟག་རྣམས། སྣོད་
དང་ལྡན་པར་བྱའོ། སྣོད་དང་མི་ལྡན་པའི་སློབ་མ་སྤངས་བར་བྱའོ། ཟང་
ཟིང་སྦྱིན་པའི་སྐབས་སུ་བདེ་བར་གཤེགས་པ་ལ། མི་དབུལ་པོ་གཅིག་གིས།
བདག་དབུལ་ བ་ ཅི་ ལེན་ཞུས་ པས། སྔོན་ དུ་ སྦྱིན་ པ་ མ་ བཏང་ པའི་ ལེན་
གསུངས། ཡེ་མ་བཏང་ངམ་ཞུས་པས། སྔོན་ཁྱོད་ཀྱིས་ཐང་ཁ་དུ་ངས་ཟན་
གཅིག་ལ་ ཐུལ་བ་བཏིང་ནས་ལུས་འདུག་པས། ཕྱེ་མ་ གྲོག་མས་ཟོས་འདུག
དེ་ཡི་སྦྱིན་འབྲས་ཅུང་ཟད་ཡོད་པས། ཡུལ་གྲོག་མཁར་བྱ་བ་ཚོལ་ལ་སོང་དང་།
ཁ་ཕྱིད་ཙམ་འབྱུང་གསུངས། དེར་བཙལ་ བས་འོད་གྲོག་མཁར་རྙེད་ནས།
དེར་བསྡད་པས་ཟས་ནོར་ཅུང་ཟད་ལྡན་ནོ། གཞན་ཡང་སྦྱིན་འབྲས་ཚེ་འདི་
ཉིད་ལ་སྨིན་པ་ཡིན་ནོ། གཟའ་ཚོ་བཞིའི་གཏམ་རྒྱུད་ཞེས་པ་ནི། སྔོན་གྲོང་
ཁྱེར་ཡང་པ་ཅན་ན། ཁྱིམ་བདག་གཟའ་ཚོ་བཞི་བྱུང་སྟེ། ཕ་མ་གཉིས་བུ་
189



དང་བུ་མོ་གཉིས་ཏེ་བཞིའོ། དུས་རེས་ཤིག་ནས་ཡང་དག་པར་རྫོགས་པའི་
སངས་རྒྱས་ བསོད་ སྙོམ་ ལ་ བྱོན་ པས། ཁྱིམ་ བདག་ གི་ བསོད་ སྙོམས་ ཕུལ།
སངས་རྒྱས་ཀྱི་ཁྱིམ་བདག་ལ་མི་རྟགས་པའི་བོན། གསུངས་པས། བོན་དེ་
ཁྱིམ་བདག་གིས་ལེགས་པར་གོ་ནས། གཟའ་ཚོ་བཞི་པོ་རང་རང་གི་བྱ་བ་བྱེད་
ཅིང༌། ཁ་སྐད་དུ་སྐྱེས་པ་ཐམས་ཅད་འཆི་བ། འདུས་པ་ཐམས་ཅད་འབྲལ་
བ། བསགས་ པ་ ཐམས་ ཅད་ལུས་ པ། བརྩིགས་ པ་ ཐམས་ ཅད་འཇིག་ པ།
དངོས་པོ་ཐམས་ཅད་མི་རྟག་པའོ། ཞེས་ཟེར་ཞིང་མི་རྟག་པའི་དོན་ཡིད་ལ་
སེམས་ ཅིང་ཡོད་པ་ལས། རྒྱུ་མ་མཁན་བཟང་པོ་བྱ་བ་གཅིག་གིས། ཁྱིམ་
བདག་འདི་དག་ནི་ཁ་ལ་མི་རྟག་ཁོ་ན་ཟེར་བ་འདི་བདེན་རྫུན་ལྟའོ་སྙམ་ཏེ།
ཁྱིམ་བདག་རྣམས་ལ་བུ་ཤི་བའི་འོ་ རྒྱུས་བྱས་པས་ཁྱིམ་དེ་དག་གཞན་་སྨྲ་བ།
སྐྱེས་ པ་ འཆི། འདུས་ པ་ དྲ་ལ། བསགས་ པ་ ལུས། གཙིགས་ པ་ འཇིག
དངོས་པོ་ཐམས་ཅད་མི་རྟག་པའོ། ཞེས་ཟེར་ཞིང་། ཅི་སྙམས་ཀྱང་མི་སེམས་
པར་རང་རང་གིས་བྱ་བ་བྱེད་དོ། དེར་སྒྱུ་མ་མཁན་དེས་ཁྱིམ་བཟང་པོས་ཕ་
དེས་གམ་དུ་འོང་ཏེ། ཁྱིད་ཀྱི་བུ་ནགས་སུ་ཤི་ནས་མྱ་ངན་མི་བྱེད་དམ་བྱས་
པས། ཕ་ན་རེ་ལུས་ལ་སྐྱེས་པའི་བུ་ཚ་ནི། དང་པོ་སྦྲན་པ་མེད་པར་འོང་།
ལྕ་མ་བསྐྱེད་པ་མེད་པར་སོང་། ཐམས་ཅད་མི་རྟགས་སོར་དང་འདྲ། ཞེས་
ཟེར་རོ། ཡང་མ་ཡི་གམ་དུ་ཕྱིན་ཏེ་སྔར་བཞིན་བྱས་པས། དཔེར་ན་ལྗོང་
ཤིང་ཕུང་པོ་ལ། བྱ་བྱིལ་མང་པོ་གནས་བཅས་སྟེ། སྲོད་ལ་འཚོགས་ཤིང་ཐོ་
རངས་གྱེས། ཐམས་ཅད་མི་རྟགས་དེ་དང་འདྲ། ཅེས་ཟེར་རོ། ཡང་བུ་མོའི་
གམ་དུ་ཕྱིན་ནས་ སྔར་བཞིན་གྱི་བྱས་པས། བུ་མོ་ན་རེ། དཔེར་ན་ཚོང་
190



འདུས་མགྲོན་ཁང་དུ། མགྲོན་ པོ་ མང་ པོ་འཚོགས་ ཤིང་ གྱེས། མཇུག་ཏུ་
གཅིག་ཀྱང་སྡོད་པ་མེད། ཐམས་ཅད་མི་རྟགས་དེ་དང་འདྲ། ཞེས་ཟེར་རོ།
དེ་ནས་སྒྱུ་མ་མཁན་གྱིས་བསམ་པ་ལ། ངེས་པར་འདི་དག་ནི་མི་རྟགས་པ་རྒྱུད་
ལ་སྐྱེས་པར་འདུག་སྙམ་ནས་ཡ་མཚན་པར་གྱུར་ཏེ། སངས་རྒྱས་ཀྱིས་དྲུང་དུ་
ཕྱིན་ཏེ། ཁྱིམ་བདག་གི་ལོ་རྒྱུས་བརྗོད་པས། སངས་རྒྱས་ཀྱི་ཞལ་ནས། གང་
ཡང་བདེན་པར་བཟུང་ཙམ་ནས། ཅི་ལ་ཡང་དགའ་དང་མི་དགའ་འབྱུང་།
དཔེར་ན། ལྟད་མོའི་མིག་དང་འདྲ། གང་ལ་རྫུན་པར་ཤེས་ཙམ་ན། ཅི་ལ་
ཡང་དགའ་དང་མི་དགའ་མེད། དཔེར་ན། སྒྱུ་མ་མཁན་དང་འདྲ། ཅེས་
གསུངས་པ་ལྟ་བུའོ། མི་རྟག་དཔེ་ཡི་སྐབས་སུ། ཡུལ་ཕྱོགས་ཅིག་ན་རྒྱལ་པོ་
ཅིག་ཡོད་ པ་དེ། སློབ་དཔོན་ དྲང་སྲོང་རྒྱལ་ལུང་པ་དེ་ཡི་ཕུ་ན་ཡོད་པ་ལ།
རྒྱལ་བུ་མིང་སྲིང་གཉིས་མཆོད་གནས་སུ་སྤྱན་འདྲེན་བཏང་པས། སློབ་དཔོན་
གྱི་ཞལ་ནས། མི་ཚེ་གཅིག་གི་བྲག་ཡང་ལ། ཚེ་འདིས་འདུ་བྱེད་སྦས་སུ་ཤོར།
བསྙབ་པས་རྩ་ཡང་གང་ནི་ཟིན། བྱི་བ་དཀར་ནག་གཉིས་ཀྱི་གཅོད། ལྷུང་ན་
རྒྱ་མཚོ་ཆེ་ནོར་འདུག དེ་ཡི་རབ་མདའ་བྱེད་བྱེད་ནས། ཁྱེད་ཀྱི་ཡུལ་དུ་ཡོང་
མི་ཁོམས་ གསུངས། བུ་ ཚ་ ལོག་ ནས་ དེ་སྐད་ཞུས་པས། རྒྱལ་ པོས་ ན་ རེ།
བདག་ལ་གདམས་ངག་བཤད་འདུག མི་ཚེ་གཅིག་གི་བྲག་ཅེས་པ་ནི། ད་
ལྟའི་ཚེ་འདི་ཉིད་དོ། ཚེ་ ཡི་ འདུ་ བྱེད་ ཅེས་ པ་ནི་ ཡུན་ རིང་མི་གནས་ པའོ།
བསྙབ་པས་ཅེས་པ་ནི། མི་ལུས་དག་པ་འདི་འོ། བྱི་བ་གཅེས་པ་ནི། ཉིན་
མཚན་རེས་མོས་སུ་གདབ་པ་དེ་འོ། དཔེར་ན་བྲག་ཁ་ཅིག་ནས་མི་གཅིག་ལྕེབ་
དུ་སོང་བས། བསྙབ་པས་བྲག་གི་གསེབ་ཀྱིས་རྩ་སྤར་གང་ཟིན་ཡོད་ཙམ་ན།
191



མདུན་དུ་མཚོ་ཆེན་པོ་གཅིག་འདུག དེ་ཡི་ནང་དུ་ཆུ་རྡོ་དང་ཆུ་ལུག་སྔ་ན་མ་
མཐོང་པའི་ལྟས་མོ་འདུག། དེ་ཡི་དཀྱིལ་ནས་བྱ་སྐད་སྙན་པ་སྒྲོག་པ་ཡང་མང་
པོར་འདུག དེ་ཡི་ཚེ་ཁོ་ཡི་ལག་གི་རྩ་སྤར་གང་པོ་དེ། བྱི་བ་དཀར་ནག་
གཉིས་པ་དེས། རེ་མོས་ཁྱེར་ཅིང་སོང༌། དེ་དག་ལ་ཡང་ནས་མཚོ་ཡི་ནང་དུ་
སྦབ་ལ་ལྷུང་། དེ་དང་འདྲ་བ་འདོད་ཡོན་ལྔ་ལ་མི་ཡེང་བར་ཐར་པ་བསྒྲུབ་
ནས་ཐར་པ་ཐོབ་པ་ལག ཡེང་ན་ལྷུང་པའོ། ད་རུང་སྤྱན་དྲོང་ལ་ཤོག་ཟེར་
ཕྱིན་ཙམ་ནས། སློབ་དཔོན་ན་རེ། ལུང་གསུམ་འདུས་པའི་མདོ་དྲུག་ནས།
གཅེས་པའི་མི་གཅིག་བཙོན་དུ་བཟུང༌། རེས་འགའ་ཁྲི་མུན་དོང་དུ་བཅུག
རེས་འགའ་ཆུ་ཆེན་ནང་དུ་འཚོད། རེས་འགའ་བྲ་མའི་ལྕགས་ཀྱིས་བྲལ། དེ་
ཡི་རབ་མདའ་བྱེད་ནས། ཁྱེད་ཀྱི་ཡུལ་དུ་ཡོང་མི་ཁོམ་གསུངས། དེ་སྐད་
བཟླས་པས། འོ་སྐོལ་ལ་གདམ་ངག་གནང་ངོ༌། ལུང་གསུམ་ཁམས་སུ། མདོ་
གསུམ། རིགས་དྲུག གཅེས་པའི་མི་ནི་རང་རིག་ཡེ་ཤེས་ཁྲི་མུན་འཁོར་བའི་
གནས། ཆུ་ཆེན་འདོད་ཆགས་དུ་གདུང་། ཚེར་ལྕག་ནི་སྡུག་བསྔལ་དུ་མ་སྤྱོད་
པ། རབ་མདའ་དགེ་སྦྱོར་བྱེད་པའོ། ད་རུང་སྤྱན་དྲོང་བྱས་ནས་ཕྱིན་པས།
སློབ་དཔོན་ནང་དུ་མ་བྱོན་གདམ་ངག་ཟབ་པར་ཕྱིན་ནས། རྒྱལ་པོ་ཤེས་རབ་
ཆེ་བ་དང༌། བཙུན་མོ་དད་པ་ལྡན་པས། ངོ་བ་མི་དགོངས། ཕྱིན་པ་ས་
མཐའ་མི་ཆོད་དགོན་པ་བརྟེན། སྨྲས་པ་ཚེག་མཐའ་མི་ཆེད་ངག་གི་སྨྲ་བ་སྐྱུང་། །
བསམ་པའི་མི་ཕེབས། སེམས་ཀྱིས་སྤྲོས་མཐའ་ཆོད་གསུངས། ལོག་ནས་དེ་
སྐད་བཟླས། སློབ་དཔོན་གྱི་གསུངས་བཞིན་ཉམས་སུ་བླངས་པས། རྒྱལ་པོ་
ཡབ་ཡུམ་སངས་རྒྱས་སོ། ལས་རྒྱུ་འབྲས་ཀྱིས་སྐབས་སུ། ཡུལ་ གཅིག་ན་
192



བཟའ་མི་བཞི་ལ། ཤ་གཅིག་ཡོད་པ་ལ། དེ་མ་ཡི་ལྐོག་དུ་ཟོས་ནས། ལེན་
གཅིག་ཕ་དེས་ན་རེ། ཤ་དེ་ཟ་འམ་ཟེར་བ་ལ། མ་ཡི་ན་རེ། ཁྱོད་ཀྱི་ཁ་ལ་ཤ་
ཅིག་མཁོ་ཡིན། ཁ་ནང་དུ་མེ་དམར་པོ་ཅིག་ལུག་ལ་ཞོག་ཟེར། ཡང་བུ་མོས་
ཀྱང་དེ་སྐད་བྱེད་དོ། མེ་དང་ཕུབ་མ་ལུག་ཟེར། དེར་ཚེ་ཡི་དུས་བྱས་པས།
ཕྱི་མ་ལ་རྒྱུ་མཐུན་པའི་དབང་གིས་ལྷན་གཅིག་ཏུ་སྐྱེས། གསུམ་པོ་ནི་བུ་མོར་
སྐྱེས། མ་དེ་ཁྱི་མོར་སྐྱེས། བུ་བུ་མོ་གཉིས་ཀྱིས། གླང་གཅིག་བཤའ་ནས་ཟ་
ཞིང་ཡོད་ པའི་ཚེ། འཕགས་ པ་ གཅིག་ ཡེ་ནས་ བསོད་སྙོམས་ ལ་ བྱོན་ པས་
གཟིགས། ཕ་ཤ་ཟ་ཡིན་མ་ལ་རྒོལ། ལེན་ཆགས་བུ་དང་ཚ་ཡང་ཁྱེར། སྤྲང་
པོ་བདག་ལ་ཡོན་མཚིག་བསླང་གསུངས་པས། དེ་ཅིར་ཡིན་ཟེར་ཏེ་སྤྲོའོ། ཤ་
ཁྱི་མོ་ལ་མི་གཏེར་བ་འདུག་ནས། དེ་ལ་བྱིན་བྱས་པས། སྦྱིན་དུ་མི་ཉན་ཟེར།
དེ་ཉན་བྱས་པས། སྔོན་གྱི་མ་ལ་མ་བྱིན་པས། མེ་དང་རྡོ་སུམ་ཕུབ་ཡར་སོང་
ངོ༌། དྲང་སྲོང་བདེ་བ་རྒྱས་ཀྱིས་གཏམ་རྒྱུད་ནི། སྔོན་བྱུང་པུ་རང་གི་རྒྱལ་པོ་
དང་། གར་ལོག་གི་དམག་མི་སྐྱེས་པ་རྣམས་ནི་གྲི་བཀུམ། བུད་མེད་རྣམས་
ནི་ཁྱེད་ནས་རང་ཡུལ་མིག་གི་མ་མཐོང་། ནོར་ཟས་རྣམས་ནི་མ་ལུས་པར་བྱས་
ཏེ། ལོ་རེ་བཞིན་དུ་དམག་གིས་དཔུང་ཆེན་པོ་གཡོས་ཏེ། སྡུག་བསྔལ་བར་
གྱུར་པ་ལ། དེའི་ཚེ་བྲུ་ཤ་ཡུལ་གྱི་དྲང་སྲོང་བདེ་བ་རྒྱས་ཞེས་བྱ་བ། ཕྱི་ཡི་
སྐྱབས་འགྲོ་ལ་མོས་པ་གཅིག་གིས་སྐྱབས་འགྲོ་གསུམ་པོ་དེ་སྟག་པའི་བྱང་བུ་
སོར་གསུམ་པ་ལ་བྲིས་ནས། མི་རྣམས་ཀྱི་འཕྲག་པ་ལ་བཏག་ནས། སྨྲས་པ་
དང་གནད་ཡར་ཡང་མ་བྱུང༌། ཕྱུག་ནོར་རྫས་ལ་བཏག་པས་ཀྱང་འཕྲོག་པ་
དང་བོར་སྟོར་ཀྱང་མ་བྱུང་པས། སྐྱབས་འགྲོ་འདི་ཤིན་ཏུ་གནད་ཕན་ཡོན་ཆེ་
193



བར་འདུག་གོ་ཟེར་བའི་གྲགས་པ་ཆེན་པོ་བྱུང་། དེས་ངེས་གཅིག་ན་པཎྜི་ཏ་ཧེ་
ཤང་བྱ་བ་ལ་སྟོན་པ་དགའ་ལྡན་བྱ་བ། ཕྱི་ནང་གསང་གསུམ་གྱི་སྐྱབས་འགྲོ་
ཀློང་དུ་གྱུར་པ་གཅིག་གི་ཐོས་ཏེ། འོ་ན་ངེས་ཀྱང་ཞུས་ན་སེམས་ཅན་ལ་ཕན་
ནས་སྙམས་ཏེ་པུ་རང་སུ་བྱོན་པ་ཞུས་པས། ཕྱི་ཡི་སྐྱབས་འགྲོས་མི་དང་མི་མ་
ཡིན་པ་ཐམས་ཅད་ངག་ལ་ཉན་ཅིང་འདུན་པར་གྱུར། ནང་གི་སྐྱབས་འགྲོས་
བླ་མ་དང་ཡི་དམ་མཁའ་འགྲོ་རྣམས་སྤྲིན་ལྟར་གཏིབ་ཅིང་དངོས་གྲུབ་བྱིན།
གསང་བའི་སྐྱབས་འགྲོས་རྩ་རླུང་ཐིག་ལེ་གནས་སུ་འདྲེས་ཤིང་བཀུག་ན་ལྷ་ཡི་
བུ་མོ་འོད་འཆང་མ་ཡང་ཁུག་པ། བསྡམ་ན་ཕྱིང་སྲིད་པ་གཙུམ་ཡང་སྡོམ་པ།
ཕྱིན་ན་རྒྱ་གར་ཡུལ་དུ་ཉིན་ཞག་གསུམ་གི་སླེབ་པར་འགྱུར་རོ། ཡང་དེ་ཡི་ཚེ་
གར་ལོག་གིས། རྒྱལ་པོའི་དམག་དཔུང་ ཤིན་ ཏུ་ ཆེ་བ་གཅིག་ བྱུང་པ་ལས།
སྟོན་པ་དགའ་ལྡན་ཞེས་བྱ་བའི་གྲུབ་ཐོབ་གཅིག་གིས་དམག་རྣམས་ལ་ སྡིག་
འཛུབ་ཕྱར་ཞིང་སྐྱབས་འགྲོ་བྱས་པས། དམག་རྣམས་མྱོས། གོ་ཕུབ་རླུང་
གིས་ཁྱེར་ནས་གནོད་པ་མ་སྐྱེལ་བས། བོད་དམག་རྣམས་ཀྱི་རེ་བ་སྐྱེས་ནས་
གར་ལོག་གསོད་དུ་ཆས་པས་སོ། གྲུབ་ཐོབ་བླ་མས་སྡོམ་བྱེད་ཕྱག་རྒྱ་བཅས་ཏེ།
སྐྱབས་འགྲོ་བྱས་པས་བོད་དམག་རྣམས་ཀྱང་འཐབ་མ་ནུས་སོ། བླ་མའི་ཞལ་
ནས། གུས་འཇུག་ཁྱད་པར་ཅན་གྱི་སྐྱབས་འགྲོ་དང་དུ་བླང༌། བྱིན་བརླབས་
ཁྱད་པར་ཅན་གྱི་འགྲོ་བ་དབང་དུ་བསྡུས། སྐྱེ་གནས་ཁྱད་པར་ཅན་གྱི་མི་ལ་
གཡུང་དྲུང་སེམས་པར་གྱུར། དངོས་གྲུབ་ཀུན་བསྙོམས་འགྲོ་བ་སྐྱོབས་པའི་ལྷ།
བདག་གཞན་ དོན་ མཐར་ ཕྱིན་ ལ་ ཕྱག་ མཚལ་ འདུད། ཅེས་ གསུངས་ སོ།
ཡང་མུ་སྟེགས་པ་རླུང་ཞགས་ཅན་གྱི་གཏམ་རྒྱུད་ནི། སྔོན་རྒྱ་གར་ཡུལ་གྱི་ས་
194



མཐའ་གཅིག་ན། མུ་སྟེགས་རླུང་གི་ཞགས་པ་ཅན་ཞེས་བྱ་བ་གཅིག་ཡོད་པས།
བྱིས་སྦ་མོ་ང་ལ་རླུང་གི་ཞགས་པ་བཏང་ཞིང་ལྷ་སྲོག་གི་མཆོད་པར་བྱེད་པ་ཅིག་
ཡོད་པ་ལ། དུས་ནམ་ཞིག་ན་བྲམ་ཟེའི་ཁྱེའུ་པན་ཌི་ཏ་ལ་ཞགས་པ་བཏབ་པས།
ལེན་གསུམ་དུ་བཏབ་པས་ཆད་ནས་བྱུང༌། དེ་ངོ་མཚར་ནས་ཞགས་པ་འདི་
བཏབ་པས་མི་ཚུད་པ་མེད། ཚུད་པ་ལ་མ་ཤི་བ་མེད་པ་ལ། ཁྱོད་ལ་མི་ཚུད་པ་
འདི་ཡོན་ཏན་ཅི་ཡོད་པ་ཡིན་དྲིས། ངས་སྐྱབས་འགྲོ་བྱས་པ་ཡིན་ཟེར། དེར་
མུ་སྟེག་ཀྱང་མོས་པར་གྱུར་སྟེ། སྐྱབས་འགྲོ་ལ་ཚུད་པར་གྱུར་རོ། ཡང་ཡུལ་
ཕྱོགས་གཅིག་ན། རྒྱལ་པོ་བསོད་ནམས་འབྱོར་པ་དང་ལྡན་པ་གཅིག་གི་དགེ་
བའི་ལས་མང་དུ་བྱེད་ཅིང་། ཟངས་གཅིག་མར་གྱི་བཀང་། རས་ཡུག་ཅིག་
སྟོང་བུ་བྱེད་ནས་མར་མེ་ཕུལ་བས། དེ་ཡི་འཁོར་ན་འབང་དད་པ་ཅན་འབྱོར་
པ་ཆུང་པ་ཅིག་ཡོད་པས། ཁོ་ཡི་བསམ་པ་ལ། ང་ལ་ཡང་མར་མེ་གཅིག་
འབུལ་རྒྱུ་ཡོད་ནས་དགའ་བ་བསྙམས་ནས། བཙུན་མོ་ལ་ང་ཡི་མགོ་འདི་ན་བ་
ཡིན་པས། མར་ཆེ་བ་གཅི་བསྐུས་དང་བྱས་པས། བཙུན་མོས་མར་བསྐུས།
དེ་ནས་མགོ་ཆུ་དྲོན་མོ་ལ་བཀྲུས་ནས། ཆུ་འཆག་ཏུ་བཅུག་པས། ཞུན་མར་
ཅུང་ཙམ་ཅིག་བྱུང༌། དེ་ལ་མར་མེ་གཅིག་བལྟམ་ནས་རྒྱལ་པོས་མར་མེ་ཆེན་པོ་
དེ་ཡི་འགྲམ་དུ་ཕུལ་ལོ། རྒྱལ་པོའི་མར་མེ་དེ་བས་གསལ་ཀྱང་རླུང་ཆེན་པོ་ཞིག་
བྱུང་བས། རྒྱལ་པོའི་མར་མེ་འདའ་ཡང་། ཁོ་ཡི་མར་མེ་འདའ་བར་མ་གྱུར་
རོ། རྒྱལ་པོས་མཆོད་གནས་གཅིག་ལ་ཞུས་པས། འདི་ཅིའི་རྒྱུ་རྐྱེན་ཞེས་དྲིས་
པས། འདི་བསམ་པ་དག་མ་དག་ཡིན། མར་མེ་ཆུང་པ་རྒྱལ་པོ་བས་བསམ་
པ་དག་པ་སྟེ། སྐལ་པའི་རླུང་བྱུང་ཡང་ནུབ་པ་མི་འགྱུར་རོ། གསུངས་སོ།
195



ཡང་གྲོང་ཁྱེར་ཅིག་ན། འཕགས་པ་ཅིག་བསོད་སྙོམས་ལ་བྱོན་པ་ལ། བུད་
མེད་གཟུགས་བྱེད་ཤིན་ ཏུ་ བཟང་ པ། ལོང་སྤྱོད་དང་ ལྡན་ པ་ གཅིག་དང་
འཕྲད་ནས་ཟས་སྐོམས་བླང་པས། མོས་ཁྱིམ་དུ་ཁྲིད་ནས་བཟའ་བཏུང་མང་
པོ་བྱིན། མོ་ཡི་རིན་པོ་ཆེ་ཡི་ཁྲི་ལ་མི་རྫུན་ཅིང་རྒྱུད་པ་བཞི་ཐག་པ་ལ་བཏག་
ནས་འདུག་པས། མོ་ན་རེ་འདི་རྣམས་ལ་བཟའ་བཏུང་མ་སྦྱིན་ཅིག་ཟེར་ནས་
མོ་རང་ཕྱི་རུ་སོང་པ་དང༌། མི་དེ་རྣམས་ངེད་ཅག་ལ་ཡང་བཟའ་བཏུང་སླང་
ཟེར་ནས་ལག་པ་དུང་ངེ་འདུག་པས་ཁོང་གིས་བཟའ་རྒྱུ་བག་རེ་བྱིན་པས། མི་
གཅིག་གི་ཁར་ལྕགས་ཀྱི་ཐུ་ལུམ་དུ་སོང་ནས་ཤི་ལ་ཁད། ཅིག་གི་ཁར་ཐལ་བར་
སོང་ནས་ ཏུང་ ཏུང་འདུག ཅིག་གི་ཁར་ཕུབ་མར་ སོང་ནས་ གྲོ་ བ་ འགག
ཅིག་གི་ཁར་མེ་དག་ཏུ་སོང་ནས་སྡུག་བསྔལ། དེར་བུད་མེད་དེ་བྱུང་ནས་འདི་
རྣམས་ལ་ཟས་མ་སྦྱིན་ཅིག་བྱས་པས་བྱིན་ནས། ད་འདི་ལྟ་བུའི་སྡུག་བསྔལ་
མྱོང་ཟེར། འོ་ན་འདི་རྣམས་ཀྱི་ལས་ཅི་བསགས་པ་ཡིན་དྲིས་པས། ཁྱོད་
འཛམ་བུ་གླིང་གི་མི་རྣམས་འདི་ཡིད་ཆེས་པ་དཀའ་བ་ཡིན་པས་མི་སྟོན་ཟེར།
དེ་མངོན་སུམ་དུ་མཐོང་པ་འདི་ལ་ཡིད་མི་ཆེས་རྒྱུ་ཅི་ཡོད་བྱས་པས། མོས་ན་
རེ་སྔོན་གྲོངས་ཁྱེར་གཅིག་ན་ངད་གཟའ་ཚོ་ལྔ་ཡོད་པ་ལས། བུ་གསུམ་དང་ཁྱོ་
ཞིང་ལས་ལ་སོང་བའི་དུས་སུ་འཕགས་པ་གཅིག་བསོད་སྙོམས་ལ་བྱོན། ངས་
བུ་ཁྱོ་ཡི་འབྲས་ཆེན་བཙོས་པ་འཕགས་པ་ལ་དྲངས་པས། བུ་ཁྱོ་ལ་ཕྱིས་བཙོས་
ནས་དྲང་པས་འཕྱིས་ཟེར་ནས་འཁྲོས་སུ་བྱུང༌། ངོས་ལོ་རྒྱུས་བརྗོད་དེ་རྗེས་སུ་
ཡི་རང་པར་གྱིས་བྱས་པས། ཁོང་ཚོ་ཞེ་སྡང་གིས། ཅིག་ན་རེ་དགེ་སློང་དེ་ཡི་
ཁར་འབྲས་ཆེན་པས་ལྕགས་ཀྱི་ཐུ་ལུམ་གཅིག་མི་འཇུག་པར་ཟེར། གཅིག་གི་
196



ན་རེ་ཕུ་མ་ལུག གཅིག་ན་རེ་ཐལ་བ་ལུག གཅིག་ན་རེ་མེ་འདག་མི་འཇུག་
པར་ཟེར། དེ་ཡིཚེ་ངས་ཀྱང་འདི་ཚོས་ངན་སྨྲས་འདི་ཙམ་བརྗོད་པ་རྣམ་སྨིན་
འོང་ངོ་ཤེས་པས། དེ་ངས་མངོན་སུམ་དུ་མཐོང་པར་ཤོག་ཅིག་པར་སྨོན་ལམ་
བཏབ་པས་བདག་འདི་རུ་སྐྱེས་པ་ཡིན། སྨོན་ལམ་དེ་མ་བཏབ་ན་སུམ་ཅུ་རྩ་
གསུམ་དུ་སྐྱེ་རྒྱུ་ཡིན་པ་ལ་ཟེར། ད་ལྟར་མོ་གནས་འཕོས་ནས། འཕར་པ་ཀ་
ཏིའི་དྲུང་དུ་རབ་ཏུ་བྱུང་ནས། མཐར་རྒྱུན་ཞུག་གིས་འབྲས་བུ་ཐོབས། དེ་
ལྟར་བསམ་ཞིང་མཆོད་སྦྱིན་ཚོགས་ཀྱི་འཁོར་ལོ་བསྐོར་བར་བྱའོ། དགེ་བ་ལ་
ཡི་རངས་པར་བྱོན། སྔོན་རྫ་མཁན་གྱི་ཁྱེའུ་ཆུང་སྦང་བྱེད་ཅེས་བྱ་བས། ཅི་
བྱས་པ་ཐམས་ཅད་ནི་མི་འགྲུབ། བཟའ་བ་དང་བཟས་ནི་མེད། འགྲོ་བ་
ཐམས་ཅད་ཀྱིས་ཡིད་དུ་མི་འོང་པ་ལ། བདག་ཇི་ལྟར་བྱས་ན་བསོད་ནམས་
དང་ལྡན་པར་འགྱུར་མཉམ་དུ་བསམ་པས། འཇིག་རྟེན་ན་ཡང་དག་པར་
རྫོགས་པའི་ སངས་ རྒྱས་ ལ་ ཐབས་ ཅིག་ ཡོད་ ནས་ བསྙམ་ནས། དེ་ བཞིན་
གཤེགས་པ་ག་ལ་བ་དེར་ཕྱིན་ནས་ཕྱག་འཚལ་བསྐོར་བ་བྱས་ནས། བདག་ནི་
བསོད་ནམས་དང་མི་ལྡན་ནས་ སྡུག་བསྔལ་བ་འདི་ལས་སྐྱབ་པར་མཛད་དུ་
གསོལ། ཞེས་ཞུས་པས། སངས་ རྒྱས་ཀྱི་ཞལ་ནས། སྣང་བྱེད་རིན་ཆེན་
གསུམ་ལ་སྐྱབས་འགྲོ་གྱིས་ཅིག་གསུང་ནས། སྣང་བྱེད་ཀྱི་སྐྱབས་འགྲོ་བྱེད་
ཅིང་གསོལ་བ་བཏབ་པས། ཚེ་འདི་ཉིད་ལ་རིན་པོ་ཆེ་དང་འབྲུའི་བང་མཛོད་
མང་པོའི་བདག་པོར་ཡང་གྱུར། བདེ་བར་གཤེགས་པ་དཔག་ཏུ་མེད་པ་ལ་ན་
བཟའ་རྣམས་སྦྱར་ལ་ སོགས་ཕྲུག་གསུམ་ གསུམ་ཡང་ཕུལ། སྟོན་མོས་ཀྱང་
མཉེས་པར་བྱས། སྡུག་ འཕོང་ ཅན་ རྣམས་ ཀྱང་ངོམ་ ཅིང་ཚིམ་ པར་ བྱས།
197



ཟབ་པ་དང་ཞིབ་པའི་གདམ་ངག་དང་འཕྲད་པ་ལྟ་བུའོ། དེ་དག་ནི་སྐྱབས་
འགྲོའི་ཕན་ཡོན་བསྟན་པའོ། ཁྲི་རྗེ་ཡོངས་རྫོགས་ཀྱིས་གཏམ་རྒྱུད་ནི་སྔོན་རྒྱ་
གར་དུར་ཁྲོད་ཨུ་བོར་ཞེས་བྱ་བའི་དུར་ཁྲོད་ཆེན་པོ་གཅིག་ན། གནོད་སྦྱིན་མ་
ཏྲང་ཁ་ཆེན་ཞེས་བྱ་བའི་གནོད་སྦྱིན་ལོག་པའི་མི་མ་ཡིན། མི་སྲུན་པ་ཤིན་ཏུ་
རུང་པ་གདུག་རྩུབ་ཡོད་པའི་སར། གཤེན་མ་བྷ་བྷི་ཤ་ལ་སོགས་པའི་གྲུབ་པ་
ཐོབ་པའི་གཤེན་ཆེན་པོ་ལྔ་ཡི་དགོངས་པ་མཛད་ཅིང་བཞུགས་པ་ལས། རེས་
ཤིག་གནོད་སྦྱིན་རྣམས་ཀྱིས་ཟ་བར་ཆས་པས། ལ་ལས་ཟས་སྐོམ་གྱི་སྣང་བར།
ལ་ལ་ཕ་མའི་སྣང་བར་གྱུར། ལ་ལས་སྦྱར་གྱི་སྤྱིལ་པོར་གྱུར། ལ་ལས་ཅི་འདི་
ཀ་ན་འདུག་པ་ཡིན་སྟེ་དེར་མི་འདུག་ཟེར་ཡིན་མི་མཐོང་བར་གྱུར། དཔོན་
གསས་ཁྲི་རྗེས་ལ་ཟ་བར་ཆས་པའི་ཚེ། དཔོན་གསས་ཀྱིས་ཡི་དམ་སྐྱབས་འགྲོ་
བྱས་པའོ། མོ་ཡི་ཕུང་པོར་སོང་ནས་གནོད་སྦྱིན་རྣམས། གཞོབ་རེག་རེག་
སོང་ནས་ཉེ་མ་ནུས་སོ་ཏེ། སྐྱབས་འགྲོའི་ཕན་ཡོན་ནོ། ཡང་ཡིད་དྲན་པ་ཉེ་
བར་བཞག་པའི་གཏམ་རྒྱུད་ལ། སྔོན་ཡུལ་གཅིག་ན་རལ་གྲི་བསྐོར་པ་གཅིག་
དང་། མདའ་མཁན་གཅིག་གཉིས་ཡོད་པས། རལ་གྲི་བསྐོར་བས་ན་རེ། ང་
ལ་མདའ་ཅི་ཙམ་རྒྱབ་ཡང་་རལ་གྲི་བསྐོར་བས། རལ་གྲིས་བཅད་ནས་ལུས་ལ་
མི་འཛུག་ཟེར། མདའ་མཁན་གྱི་ངས་མདའ་འཕང་བས་ས་ལ་མི་ལྷུང་ཟེར།
དེར་རྒྱལ་ བསྐུག་ ནས། མདའ་ རྒྱག་པར་བྱས། མདའ་ མཁན་ རལ་ གྱིས་
མདའ་འཕང་ པས་ རལ་ གྲི་ བསྐོར་ བས། མདའ་ ཡི་ རྐེད་ ནས་ བཅད་ དོ།
མདའ་དགུ་བཅུ། གོ་དགུ་མ་ཟུག་གོ མདའ་མཁན་ན་རེ། མདའ་གཅིག་
བས་མེད་པ་དེ། ནང་སྣ་ངར་རྒྱག་གོ་ཞོག་ཟེར་ནས་གྱེས་སོ། མདའ་མཁན་
198



ཆུང་མས་ན་རེ། རྒྱལ་ཐོབ་བའམ་ཟེར། མདའ་བརྒྱ་ལ་གོ་དགུ་མ་ཕོག ད་
ཅིག་ལས་མེད་རྒྱལ་ལས་ཆེ་ཟེར་རོ། མོས་ན་རེ་ནང་མོ་ཡི་སྔོན་དུ་ང་མ་བྱུང་
བར་དུ་མ་རྒྱབ། དེ་ནས་རྒྱབ་ཟེར། ནང་པར་སོ་སོར་ནས་འཚོས་ཏེ། རྒྱག་
གོ་ཟིན་གྱིས་ཅིག་བྱས་སྟོང་ངོ་སྤྲོད་པའི་ཚེ། མདའ་མཁན་ཆུང་མས་རྒྱན་དང་
ཆས། རལ་གྲི་བསྐོར་མཁན་གྱི་སྔོན་དུ་སོང་ནས། དེ་ལ་ཡོང་ནས་མདའ་ཟུག་
གོ། ཁོ་ན་རེ་ང་མདའ་ ཡི་ མ་ བསད་ སྟེ། ཤེས་ པའི་ དྲན་ཡོང་ཉམས་ པས་
བསད། ད་སྨྲ་བསམ་དབང་དང་ལྡན་པ་ཀུན། ཤེས་བཞིན་གྱི་དྲན་པ་འདི་
ཟུངས་སུ་ཟུང་ཅེས་སོ། གཉིས་པ་ནི་རྒྱལ་པོ་གཅིག་ལ་མཆོད་གནས་གཅིག་
ཡོད་པས། རྒྱལ་པོའི་ཐུགས་ལ་མཆོད་གནས་ལ། མཆོད་གནས་འདི་སྐྱོ་བ་
སྙམ་ནས་ས་ཡི་ཁྱུད་ལས་ཆེན་པོ་རུ། རོལ་མོ་སྣ་རེ་བཀང་ནས་བཞག་སྟེ་དོ་
ནུབ་རྒྱལ་ པོའི་ མཆོད་ གནས་ ལ། དེ་ རིང༌ གཟིགས་ མོ་ ཆེའམ་ ཞུས་ པས།
གཅིག་འདུག ངས་ནི་ཅི་ཡང་མ་མཐོང་གསུངས། འོ་ན་རོལ་མོ་འདི་ལྟར་
ཡོད་པས། མ་གཟིགས་སམ་བྱས་པས། རོལ་མོ་ལ་ལྟ་མི་ཁོམ་སྟེ། བྱང་ཆུབ་
སེམས་ནི་འབྲུས་མར་ཁུ་འདྲ། འདུ་འཛིན་གྱི་ལས་ལ་ཡོང་གྱུར་ན། ཐེག་
གཅིག་བོ་དང་ཁྱེད་མེད་གསུངས། དཔེར་ན་ཁྲོམ་ཆེན་པོ་ཅིག་འཚོགས་པ་ལ།
མི་གཅིག་གིས་ལག་པ་གཡས་གཡོན་དུ་མར་ཁུ་ཕོར་པ་རེ་བཟུང་ནས། སྐྱེས་བུ་
རལ་གྲི་རྣོན་པོ་ཐོགས་པ་གཅིག་ཕྱིན་པ་ཡང༌། ཁྱོས་མར་ཁུ་འདི་ཐིག་གཅིག་
ཀྱང་མ་ཕོ་བ་ཁྲོམ་ལ་བསྐོར་བ་གསུམ་གྱིས་ཤིག གལ་ཏེ་ཕོ་ན་སྐེ་གཅོད་བྱས་
ནས། ཁྲོམ་དེ་ལ་ལེན་གསུམ་མ་འཁོར་བར་དུ་ཁྲོམ་དེ་ལ་ལྟ་མི་ཁོམ་སྟེ། ཕོས་
ན་སྐེ་གཅོད་པ་དང་འདྲའོ། གསུང་མི་གྱུར་བ་བདུད་བརྩི་ཆུ་རྒྱུན་གྱི་སྐབས་སུ།
199



-
ཡུལ་ཕྱོགས་གཅིག་ན་མི་ནོན་མཁན་གཅིག་དང་། དཔེ་དཀར་བློ་ཡོད་པས་
ཁོས་དཔེ་དཀར་ལ་དྲིས་པས། ཁྱོད་ཅི་ལ་འཇིགས་བྱས་པས། འཇིག་པ་མེད་
ཟེར། ཡེ་རང་ཡི་དམ་བྱས་པས། སྣ་ཟུར་བ་ཨན་རེ་འཇིག དེ་འཛབ་དང་
སྙིང་པོ་ཆུ་བོའི་རྒྱུན་བཞིན་བཟླས་པས་ཁོས་ཧཱུྃ་བྱས་ཙམ་ན་ང་མཚོན་ཆའི་ར་
བས་བསྐོར་ནས་འགྲོ་གིན་འདུག ཕྱག་བྱེད་ཙམ་ན་ང་ཡི་ཟློས་ཕུང་རྡུལ་འཕྲ་
རག་ཏུ་ཤིག་ཤིག་འགྲོ་གིན་འདུག དེ་མཐའ་ཡི་ལྕགས་རིར་བྲོས་དགོས་ཀྱི་
འདུག་ཟེར་རོ། ། སྐུ་མི་འགྱུར་བ་གཡུང་དྲུང་གི་སྐབས་སུ། བསྐྱེད་རྫོགས་
སྒོམ་པས་བར་ཆད་ཞི་བའི་གཏམ་རྒྱུད་ལག་སྟེ། ཡུལ་ཕྱོགས་གཅིག་ན་བསྐྱེད་
རྫོགས་སྒོམ་པ་གཅིག་ཡོད་ པས། ཉིན་གཅིག་ལུང་པ་གསུམ་མདོ་གཅིག་ཏུ།
དོན་གཉེར་དུ་ཕྱིན་པས། ལུང་པ་གཞན་པ་ཆུ་གཅིག་འབབ་པ་འདུག་པས།
འོད་རྩེར་རེ་བ་གཅིག་འདུག སྐམ་པ་གཅིག་འདུག་བསྐམས་ནས་བཟུང་པས།
སྦྲུལ་དཀར་པོ་ནག་པོ་གཉིས་འཁྲིལ་ནས་འདུག དེ་ཡང་དཀར་པོ་ཉམས་ཆུང་
བར་འདུག་ པ་ དེ་གཉིས་ ལ་ ནས། ནག་པོ་ཆུ་ལ་ བསྐྱུར་བཏང་ པས་ལེན་
གསུམ་ལོག་བྱུང་། དེ་ཡི་བར་དུ་དཀར་པོ་དེ་ཁོ་ཡི་ཕུ་དུང་ནང་དུ་བཟུང་ནས་
བྱུང་ངོ༌། ནག་པོ་སོང་པ་དང་ཕུ་དུང་ནས་བཏོན་ཏེ། མདུན་ནས་བློ་སྐོར་
གཅིག་བཅོལ་ནས་འདུག དེར་ཁོས་བསམ་པ་ལ་ངེད་མན་ན་ཁྱོད་ནག་པོས་
གསོད་པར་འདུག ང་ཡི་སྲོག་འགོ་ནས་བཏོན་པ་ཡིན་པས། ཀླུ་ལ་དངོས་
གྲུབ་ཡོད་པ་ཡིན་ཟིན། དངོས་གྲུབ་ཡོད་བསམ་ནས་སྨྲས་པ། ངས་ཁྱོད་ཀྱི་
སྲོགས་འགོ་བཏང་པ་ཡིན་པས། དྲིན་ལན་དུ་དངོས་གྲུབ་བཞིན་དོས་བྱས་
པས། སྦྲུལ་དེས་ན་རེ་ང་ཀླུ་ཀ་རུ་བྱ་བ་ཡིན། ཁོ་ཀླུ་བདུད་ནག་པོ་ཡིན། ངེད་
200



གཉིས་འཐབ་པས་ངས་ཁོ་མ་ཐུབས། ཁྱོད་མིན་ན་ང་གསོད་པར་ཡོད་པས།
དྲིན་ཆེན་དྲིན་ལེན་དུ་ཁྱོད་ཟ་དགོས་ཟེར། དེ་ཡི་ཤག་མེད་བྱས་པས་ཤག་ཡོད་
དུ་སྔོན་ལ་བྱུང་བལ་དྲི་ཟེར། དེར་མི་སུ་མ་བྱུང་། གླང་རྒན་གཅིག་བྱུང༌། དེ་
ལ་དྲིས་པས། དེ་འདྲ་ཡང་སྲིད་པར་འདུག ང་གཟའ་ཚོ་སྐོར་གཅིག་སོ་ནམ་
ཡོ་བྱེད། ང་མིན་ན་ཁོ་ཡི་སྐྱེར་བུན་ཡང་མི་གཟུགས་པ་འདུག་པ་ལ། ད་ང་
སྟོན་ཁ་གསོད་པར་ཡོད་ཟེར་སྐད། དེར་ཐབས་མེད་གསོད་པའི་བདུད་ཅིག་
ཡིན་པར་འདུག་བསྙམས་ནས། ང་ལ་བསམ་རྒྱུ་ཅིག་ཡོད་པས་དེ་ཡི་སྟེང་ལ་མ་
ཟད། དེ་ནས་བདའ་བྱའོ། ཟོ་གཅིག་བྱས་ནས། ཡི་དམ་ལྷ་ཡི་བསྐྱེད་རྫོགས་
སྒོམ་པས། འཆི་བ་རྗེས་སུ་དྲན་པ་སྔར་བས་གསལ་བ་གཅིག་བྱུང་ནས། དེར་
མིག་མ་ཕྱེས་པར་ད་ཟོ་ཅིག་བྱས་པས། ཟ་བར་མ་བྱུང་མིག་ཕྱེས་ནས་བལྟས་
པས། བྲོས་ནས་སོང་ངོ་། བྲོས་པ་ཅི་ཡིན་ད་ཟོ་བྱས་པས། ཁྱོད་ལ་མཚོན་ཆ་
སྣ་ཚོགས་ སུ་ སོང་ནས། ཟ་མི་ཉན་པར་འདུག་ ཟེར་ནས་ བྲོས་ སོང་སྐད།
ཐུགས་མེ་འགྱུར་བ་ནམ་མཁའ་ལ་ཉི་མ་ཤར་བའི་སྐབས་སུ། རྣལ་འབྱོར་པ་
སྟོང་ཉིད་སྒོམ་ཞིང་གཉན་ས་འགྲིམ་ཞིང་གཅོད་བྱེད་པ་གཅིག ལུང་པ་གང་
གཉེན་དྲིས་པས། ལུང་པ་འདི་ཡི་ཕུ་ན། བྲག་ཕུག་གཉེན་ནོ། མི་བསྡད་
ཚད་ཤི་བ་གཅིག་ཡོད་ཟེར་སྐད། འོ་ན་ང་ཡང་ལན་གཅིག་དེར་འགྲོ་བ་བྱས་
པས། མི་ཀུན་ན་རེ་དེར་མ་འགྲོ་སྔར་ཕྱིན་ཚད་ཤི། རྟོགས་ལྡན་རྣམས་ཀྱང་
ཤི་བ་ཡིན་སྐད་ཟེར། དེར་ལན་གཅིག་འགྲོ་བྱས་པས། འདི་ཡང་ཤི་བ་ལ་
རིང་པ་གཅིག་འདུག་ཟེར། དེར་བསོད་སྙོམ་བྱས། རྩམ་པ་ མང་པོར་སྟེ།
བྲག་ཕུག་དེ་རུ་ཕྱིན། དེ་ཡི་དཀྱིལ་དུ་སྟན་ཞིག་བཏིང་ནས། ཐ་མལ་དུ་བློ་
201



ལིང་ངེ་བསྡད་པས། དེ་ཡི་ཚེ་བུད་མེད་ཀྱི་གཟུགས་སུ་སྣང་བ་གཅིག་བྱུང་ནས།
ཁྱོད་ཡོད་ཟེར་ནས་སོང༌། ད་ག་ཤད་ནས་གཅིག་སྤྲན་ནས་ཡོང་པ་ཡིན་ནམ་
སྙམ་ཙ་ན། འུར་སྒྲ་ཐུག་སྒྲ་མང་དུ་བྱུང་བ་དང་། གནས་ལུགས་སྟེང་བཞག་
པས། ལྷ་འདྲེ་མང་པོ་བྱུང་ནས་གང་ན་འདུག་ཟེར། བུད་མེད་དེས་ན་རེ་ད་
ཅི་འདི་ན་འདུག་པ་སྟེ། དེར་མི་འདུག་ཟེར་ནས་འཛུབ་གུ་དཔྲལ་བར་ཨོར་གྱི་
བཙུག་ནས་བྱུང༌། དེར་དེ་རྣམས་ལོག་ནས་སོང་། ཡང་ཐ་མལ་དུ་བསྡད་ཙ་
ན། བུད་མེད་བྱུང་ཡང་ཡོད་དམ་ད་ཅི་གར་ཕྱིན་ཟེར་ནས། ཡང་ཐུམ་སྒྲ་
སྔར་བཞིན་ཡོད་པའི་བྱུང༌། སྟོང་ཉིད་ངང་དུ་བཞག་པ་ས་དེར་ག་ན་འདུག་
ཟེར། ད་ཅི་འདྲ། སྣ་རྩེ་ལ་ཡེར་གྱི་བྱུང༌། དེར་དེ་ཚོ་ན་རེ། སྔ་ན་ཁྱོད་རྟག་
པ་ཡིན་ ཏོ། ད་རེས་ན་ངེད་ཚོ་ ལན་ གཉིས་ ཀྱིས་ སྐྱིང་ དུ་བཅུག་ ཟེར་ནས།
ཁྲོམ་དེ་འཁྲོས་ནས་ལོག་སོང་ངོ༌། ཡང་ཐ་མལ་དུ་འདུག་ཙ་ནས། སྔ་ལྟར་
ཟེར་ནས་སོང་ངོ༌། ཡང་འུར་སྒྲ་ལ་སོགས་སྔར་ལྟར་བྱུང༌། སྟོང་ཉིད་ངང་ལ་
བཞག་པས་མ་མཐོང་འདུག་ཟེར། གོང་བཞིན་ཟེར་ནས་མཛུབ་གུ་ སྟེང་ལ་
བཙུག་ནས་བྱུང་། དེ་རྣམས་ན་རེ་ཁྱོད་སྔ་ན་དྲག་པ་མ་ཡིན་པ་ལ། ལེན་
གསུམ་སྐྱིངས་དུ་བཅུག་ཟེར་ནས། མོ་དེ་ལྟར་ལྷན་དེས་བརྡུང་ནས་སུང་ངོ་།
དེ་ཡང་ཐ་མལ་ཏུ་བསྡད་ཙ་ན། མཐོང་ཡང་གཞན་སྦྲེན་མ་ནུས་པར་མིག་རེ་རེ་
འདུག་གོ དེར་ བྲག་ཕུག་རྣལ་འབྱོར་པས་ཐུལ་ལོ། འདི་ལྟར་ གྱུར་ པའི་
སྐབས་སུ། སྤྲང་པོ་གཅིག་གི་གནས་གཞི་གཅིག་ལ་ སོགས་ཐུན་ཉི་མ་གསུམ་
བྱས་ནས། ནས་བྲེ་གསུམ་བྱུང་། དེ་གཉེར་པ་ལ་བཅོལ་ནས། ང་ཡི་ནས་
བུན་དུ་ཐོན་ཞིག་བྱས་ནས། ཁོ་ རང་ གི་ གཞན་དག་ ཅིག་ ཏུ་ སྤྲང་ དུ་ ཕྱིན།
202



སྲན་ཕྱེ་དང་ཞོ་བསྲེས་པ་ཟོ་བ་གང་རྙེད་ནས། རྒྱུན་སྒང་ཁ་ཅིག་དུ་བསྡད་ནས་
བསམ་པས། ནས་བྲེ་གསུམ་པོ་དེ་སྐྱེད་བཏང་པས། ལོ་ཉི་ཤུ་ཙམ་ནས་ནས་
མང་བར་བྱུང་། ཁྱིམ་གཅིག་ཡང་བྱེད། བུ་གཅིག་བྱུང་བས། བུ་དེ་ལ་མིང་
ཟླ་བ་གོ་ཆར་བཏག ནོར་བོང་ཅིག་ཡོད་པ་ལ། བོང་མཐོར་གཅིག་སྐྱེས། དེ་
ལ་བུ་དེ་ཞོན་པས། བོང་ཕྲུག་སྐེད་པ་ཆགས། དེ་ལ་རྒྱུག་དུ་བསམ་ནས།
བེར་རྒན་གཡུག་པས། ཟོ་བ་ཐོ་ལ་བསྐྱུར་ནས་རྒྱུན་ཡུང་གསེབ་དུ་དར་བ་ཕོས།
དེ་ལ་ནམ་མཁའི་ལྷ་ཡི་ཚིག་བཤད་བྱས་པས། མི་འགྲུབ་བསམ་པ་རང་ཡི་བྱ།
མི་འགྲུབ་བསམ་པ་སྟོང་བྱེད་ནས། ཟླ་བ་སྒོར་ཆའི་ ཕ་བཞིན་ནོ། ཡོད་པ་
རྣམས་ཀྱང་མེད་པར་འགྱུར། ཅེས་སོ། ཕྱི་ཡི་རྒྱ་མཚོ་ལ་ནོར་བུ་ལེན་དུ་འགྲོ་
བ་ལ་། ཐབས་ སྣ་ ཚོགས་ བཤམས་ དགོས་ ཏེ། ཐོག་ མར་ གཟིང་ བཤམས།
གཟིང་གི་སྟེང་དུ་ལྗང་བུ་བཏབ། ལྗང་བུའི་ར་དཀར་མོ་སུ། ར་དཀར་མོའི་
འོ་མས་ སེམས་ ཅན་ ཡུན་ ཞེས་ བྱ་བ་ དུང༌ གསོ། བྱ་ རོག་ གཅིག་ བཟུངས།
ཕྱོགས་བཞིར་ལྕགས་ཀྱི་ཕ་བོང་ལ་ལྕགས་ཐགས་བཏགས་པ་བཞི་དང༌། དེ་ཡི་
རྩ་འདོག་ པའི་ སྟོབས་ཆེ་བ་བཞི་དང་། རྙོབ་པའི་ ལག་ རིང་ བ་བཞི་དང་།
དུས་ཚོད་ལ་མཁས་པ་བཞི་དང་། དེ་ལྟ་བུའི་བཤམས་ཐབས་བྱས་ནས་འགྲོ་
བས། འདོད་ཕྱོགས་ཀྱི་རྡུང་བྱུང་ཙ་ན། རྙོབ་པའི་ལག་པ་བཞིས་ལྕགས་ཐག་
ཡར་དྲངས། ཉིན་མོ་ནི་མི་འགྲོ་ནུབ་མོ་འགྲོ། གཟའ་སྐར་ཤར་ནས་ཚད་
བཙུག་ནས་འགྲོ། དུས་ཚོད་ལ་མཁས་པ་བཞིས་དུས་ཚོད་བཟུང་། དེ་ཡི་དགྲ་
རུ་ཆུ་སྲིན་ཡོད་པས་ཆུ་སྲིན་རེ་ནོར་ཡོད་པ། མཆེ་བ་དང་གངས་རི་སུ་ནོར་བ་
ཡོད་པས། བྱ་རོག་དེ་སྤུར་ནས་བཏང་བས། ཆུ་སྲིན་ཡིན་ན་གཞན་དུ་ཆགས་
203



པ་མེད་པས། གཟིང་ཐོག་ཏུ་ལོག་ནས་འོང་། རི་ཡིན་ན་ཆགས་ནས་སྡོད།
བྱ་དེ་ལོག་ནས་བྱུང་ན་དུང་མཚོ་ལ་བསྐྱུར་ནས་བཏག་པས། ཆུ་སྲིན་གཉེན་
དུང་ཡིན་པས། ཕར་ཐལ་ཚུར་ཐལ་དུ་ཕུག་མཚོ་ཁྲག་མེར་གྱི་སོང་བ་དང༌།
དེ་ནས་གཟིངས་བཏང་ནས་འགྲོ། དེ་ལྟར་མ་བྱུང་ཅི་འདོད་ཕྱོགས་ཀྱི་རླུང་མ་
བྱུང་བ་དང་དར་བཞི་པོ་བསྙལ། ཕ་བོང་བཞི་པ་ཕྱོགས་བཞིར་བསྒྱུར། དེ་
ལྟར་དཀའ་ཐུབ་བྱས་ཏེ་ སོགས་པ་ལ། སློབ་མ་ཚོང་དཔོན་དེས་ཐབས་ལ་
མཁས་པར་བྱས་ནས། མི་རྣམས་ནུབ་མོ་ཁྲིད་དེ། རིན་ཆེན་ལེན་པའི་ལམ་ན།
བྱེད་མ་ཤ་ཟན་གྱི་གླིང་ཡོད་པས། དེ་ལ། རྡོ། རེ། ཀུན་གྱིས་ཟུང་ཅིག་ཟེར་
རོ། དོ་མོད་འགྲོར་མི་འདོད་པས་ཕྱིར་ལོག་ཅིག་ཟེར་རོ། དེ་ནས་གཟིང་ཕྱིར་
ལོག་རྒྱ་མཚོ་ཕར་ཀ་རུ་བལྟས་ཙམ་ན། ཀུན་གྱིས་རིན་པོ་ཆེ་ལོན། ལ་ལས་
མང་བར་ལོན། རེ་རེ་གཉིས་གཉིས་ཀུན་གྱིས་ལོན། དེ་ཡི་ནང་ནས་རྩོལ་བ་
ཞན་པ་གཅིག་གི་བྱེད་མ་ཤ་ཟན་ལ་བདེ་ཙམ་ཅིག་གི་བརྡོག་པ་ཡོད་པ་ལ། ང་
ཐོག་ཡོང་སྙམས་ཏེ་མ་བླང་པས་རིན་པོ་ཆེ་ཡི་སྐལ་པ་ཆད། དེར་སྡུག་བསྔལ་
དཔག་ཏུ་མེད་པ་ཡོད་དེ། འགྱོད་སེམས་སྨྲེ་སྔགས་བྱས་ཀྱང་ཕན་པ་མེད་པའི་
དཔེ་དོན་དང་སྦྱར་རོ། གྲོལ་ལུགས་གསུམ་གྱིས་སྐབས་སུ་སྐྱིད་སྡུག ལུང་མ་
བསྟན། གསུམ་ལ་གྲོལ་བ་ཡིན་ཏེ། སྐྱིད་རྐྱེན་ལ་གྲོལ་བ། ཡུལ་ཕྱོགས་གཅིག་
ན། ཕྱུག་པོ་སྨོན་ལམ་འཚོ་བྱ་བ་གཅིག་ལ་། བུ་གསུམ་ལ་མནའ་མ་གསུམ་
དུས་གཅིག་ཏུ་བླངས། ཡོ་ཀ་མ་སྟོན་མོ་མང་དུ་བྱས་ནས་ཐུན་པའི་ནུབ་མོ།
མགྲོན་རྣམས་ལ་ཆང་ལྷག་བླུད་ནས། ཁོ་རང་ཉལ་བའི་རྨི་ལམ་ལ། ཁོ་ཡི་བུ་
གསུམ་ཁ་དུས་གཅིག་ལ་ཤི་ནས། སྡུག་བསྔལ་བྱེད་ཅིང་སྨྲེ་སྔགས་འདོན་པས།
204
༤



ང་ཡི་བུ་གསུམ་ཁ་དུས་གཅིག་ལ་འཆི་བའི་ལུགས་ཅི་ཡོད་ལ་སོགས་བརྗོད་ཅིང་།
གཞན་པ་རྣམས་ཀྱང་ཆོ་ངེ་དེ་རི་རི་ངུ་བ་རྨིས། དེ་ནས་གཉིད་སད་པ་དང་།
ཡང་དེ་ལྟར་ཏི་རི་རི་འདུག ཁོ་རང་གིས་ སྔས་ཀྱང་མཆི་མས་གང་འདུག
ལེགས་པར་གཉིད་སད་ཙམ་ན། རྨི་ལམ་དུ་འདུག་ཅིང་། ངུ་སྒྲ་དེ་རྣམས་
ཀྱང་གླུ་ལེན་པར་འདུག དེར་ཁོས་བསམ་ཞིང་གཞིག་པས། ཁར་ཙང་སྣང་
བ་དེ། ད་ཅིའི་སྣང་བ་དེ། ད་ལྟའི་སྣང་བ་འདི་འདྲ། འཇིག་རྟེན་གྱི་སྣང་བ་
ཐམས་ཅད་དེ་དང་འདྲ་བསམ་ནས། དེ་ཡི་ཚེ་རང་བྱུང་གིས་ཡེ་ཤེས་ལྷག་གིས་
སྐྱེས། གཉིས་པ་སྡུག་རྐྱེན་ལ་གྲོལ་བ་རྒྱལ་བུ་སྣང་གྲག་འཛིན་ལྟ་བུ་སྟེ། རྒྱལ་
པོ་གཅིག་ལ་བུ་གཅིག་གཅེས་པར་ཡོད་པས། མིང་སྣང་གྲགས་འཛིན་དུ་བཏག
གཅེས་པར་ཡོད་པའི་དུས། ལེན་གཅིག་མཛེ་བྱུང་ནས། ་ དེར་བསམ་པ་ལ་
འདིར་བསྡད་པ་རོ་ཚོད་ངན་པར་འགྲོ། མཛེ་གླིང་འགྲོ་སྙམ་ནས། འཁོར་
རྣམས་ལ་སྐྱོལ་བྱས་པས། འདིར་བཞུགས་གཡོག་པོའི་འོ་མི་བརྒྱལ་བར་བྱེད་
ཟེར་ནས། ལན་གཅིག་བསྡད་པ་ལ། ལུས་ལ་ཐུ་བ་ནག་པོ་མང་པོ་བྱུང་ནས་
ང་འགྲོ་བྱས་པས། ངེད་ཚོས་རྩོག་ནི་མི་ལྟ། ཞབས་ཏོག་ལེགས་པོར་བྱེད་བྱས་
པས་མ་ཉན་ནོ། དེར་མཛེ་གླིང་དུ་ཕྱིན་པས། མཛེ་ཕོ་རྣམས་ཀྱིས། འོ་སྐོལ་
གྱི་དཔོན་རྒྱལ་བུ་སྣང་གྲགས་འཛིན། བྱོན་ཟེར་ནས་བསུ་བ་བྱེད་དོ། དེར་
ལུས་ལ་ན་ཚ་ཆེ་ཞིང༌། ཚོལ་བ་གཅིག་ཡང་བྱུང་། ཡིད་མ་དགའ་ནས་རི་ལ་
བྱོན་ནས། ཡུལ་དང་རྒྱལ་པོ་ཡབ་ཡུམ་གྱིས་བཞུགས་པ་དང་། ཁོ་རང་གི་
གཟིམ་ཁང་དང༌། འཁོར་ཡུམ་ལ་སོགས་མཐོང་ནས། ཤིན་ཏུ་མ་དགའ་ནས།
སྨྲེ་སྔགས་བཏོན་ནས་རྒྱལ་བུ་སྣང་གྲགས་འཛིན། ཁྱེད་དང་པོ་སྲས་སུ་སྐྱེས་
205



པའི་འགས་གཅིག་ཡོད། སྐྱེས་ནས་མཛེ་ཡོང་བའི་ལུགས་ཅི་ཡོད། མཛེ་བྱུང་
ནས་ཀྱང་འཁོར་རྣམས་ཀྱི་ཞབས་ཏོག་ནི་གུས་པར་འཚལ། རྩོག་བྲོ་ནི་མི་ལྟ།
མཛེ་གླིང་དུ་ཡོང་བའི་མུར་ཅི་ཡོད། ཞེས་བརྗོད་ཅིང་ངུས་པས། ཡང་དེ་ལ་
བསམ་རྒྱུ་མཚན་མི་འདུག་ནས་རྒོད་དོ། དེ་རེས་ངུས་རེས་རྒད་པས། དེ་ཡི་
འཕྲོ་ལ། གནས་ལུགས་ཀྱི་དོན་ལྷག་གི་སྐྱེས་སོ། དེ་ནུབ་ལོག་ནས་འོ་སྐོལ་
རྟོག་པ་རང་བྱུང་གི་ཡེ་ཤེས་སྙེད་དོ། གསུམ་པ་ལུང་མ་བསྟན་གྱི་སྣང་བ་རྒྱ་ལེ་
ལྕམ་ལྟ་བུ་སྟེ། ཡུམ་ཕྱོགས་གཅིག་ན་རྒྱ་ལེ་ལྕམ་བྱ་བ་གཅིག གཞན་མ་ཁྱིམ་
ལ་ཕྱིན་པའི་ཚེ། ཡུར་མ་བྱེད་པའི་ཡ་བོ་མང་པོ་སྐྲུན། མོ་ཡི་བསམ་པ་ལ་དེ་
རིང་ང་རང་གི་རིམ་པ་གྲ་མ་བྱས་ན། གཞན་གྱི་མི་བྱེད་སྙམས་ནས། མེ་
ཡེངས་པར་མུར་བ་བྱས་པས། ཅིག་ན་རེ་རྒྱལ་ལེ་ལྕམ་བྱ་བ་འདི། རིམ་པ་ལ་
མི་འདུག་སྟེ། ད་ནི་འཇའ་ར་བླངས་རན་འདུག་གོ་ཟེར། ཀོ་མ་ཆུ་ཁར་སྐྱུར་
ནས་ལེན་དུ་ཕྱིན་པས། ད་ཅི་ནས་ཆད་ཅིང་ཕུང་པོ་ཐུབ་པས། འབོ་ལེ་བ་
གཅིག་བྱུང་། ཁྱིམ་སྒོ་ཕྱེས་པས་སྒོ་སྐད་ཟེར་བའི་འཕྲོ་ལ་གནས་ལུགས་མཐོང་།
དེར་སྒོ་ཕར་ཕྱེས་ཚུར་ཕྱེས་བྱེད་ཅིང་བསྡད་པས། ཡར་པོ་རྣམས་ན་རེ། མོ་
ད་རུང་མ་བྱུང་ལྟོས་དང་ཟེར། ཆད་ནས་ཐ་མོ་བུ་ཁར་བཅུག་ན། བཟི་བ་
ཡིན་ནམ་ཟེར་ནས་ལྟར་ཕྱིན་པས། སྒོ་ཕར་ཕྱེ་ཚུར་འབྱེད་བྱེད་ཅིང་འདུག
རྒྱ་ལེ་ལྕམ་སྨྱོ་བ་མིན་ནམ་བྱས་པས། རྒྱ་ལེ་ལྕམ་གནས་ལུགས་ཀྱི་ངང་ལ་བདེ་
ཟེར་རོ། །
206



གདམས་པ་རིན་པོ་ཆེ་ཨ་ཁྲིད་ཀྱི་འཕོ་བ་ཡེ་ཤེས་
ཟང་ཐལ་ཞེས་པ་བཞུགས་སོ།
༄༅། ། བླ་མ་དམ་པ་རྣམས་ལ་ཕྱག་འཚལ་ལོ། ། འཕོ་བའི་ཉམས་
ལེན་ལ། དམ་པའི་ཞལ་ནས། སེམས་ཅན་སངས་རྒྱས་པ་ལ། ཐབས་ལམ་
འཕོ་བའི་གདམས་པ་འདི་གལ་ཆེ་སྟེ། དེ་ཡང་རིམ་གྱིས་འཕོ་བདང་། གཅིག་
ཆར་དུ་འཕོ་བའོ། དང་པོ་ནི། ལུས་གནད་སྦྱངས་པའི་དུས་ཏེ། ལུས་གནད་
ལྔ་ལྡན་ལ། ཁོང་པའི་ནང་ནས་ཡར་རྩ་དབུ་མ་མར་སྣེ་གསང་བ་ལ་གཏད་པ།
ཡར་སྣེ་ཚངས་བུག་ལ་གཏད་པ། ཤ་ལུས་རུས་པ་མན་ཆད་སྦོམ་ཕྲ་སྤ་ལྕག་ཙམ་
ལ། ཐུགས་ཁ་ཡན་ཆོད་ཇེ་རགས་སུ་སོང་པ། རག་དུང་གྱེན་ལ་བསྟན་པ་
ལྟར་བྱས་ལ། ཨ་གསུམ་བརྩེགས་མར་བསམ་སྟེ། ཐུགས་ཁའི་ཐད་དུ་ཨ་ཚོན་
གང་བ་ཞིག དེ་བཞིན་དུ་སྤྱི་གཙུག་དང༌། དེ་ནས་ཁྲུ་གང་གི་བར་སྣང་ལ་ཨ་
རེ་རེ། དེ་ནས་ངག་བཏང་སྙོམས་མ་ཡིན་པའི་དྲག་ལ་མྱུར་བའི་ཧིག་ཅེས་
བརྗོད་ལ། རིག་ པའི་ ངོ་ བོ་ ཐུགས་ ཁའི་ ཨ་ དེ་ ཐིག་ལེ་ ཞིག་ ཏུ་ གྱུར་ ནས།
ཚངས་བུག་གི་ཨ་ལ་ཐིམ། ཀི་རིང་ཞིག་གིས་ཐིག་ལེ་མར་ལ་ཕབ་སྟེ། ཐུགས་
ཁར་ཨ་རུ་གྱུར། ཧིག་གིས་ཡར་སྤར། ཀིས་མར་ཕབ་པ་བསྐོར་ལོག་བརྒྱ་སྟོང་
ལ་སོགས། སྲོད་ཐོ་རངས། སྔ་དྲོ་ཕྱི་དྲོ་ལ་སོགས། ཅི་སྲིད་མི་སྐྱོ་བའི་བར་ལ་
207



ངང་བསྲིང་ ལ་ བསྐྱང་། ཐུན་ འཇོག་པའི་དུས་སུ། ཨཱ་ རིང་ གསུམ་ གྱིས།
ཐུགས་ཀར་ཕབ་སྟེ། དང་པོ་ཨཱ་རིང་བརྗོད་པས། བར་སྣང་གི་ཨ་སྤྱི་གཙུག་
གི་ཨ་ལ་ཐིམ། དེ་ནས་ཨཱ་རིང་ཞིག་གིས་སྤྱི་གཙུག་ཨ་ཐུགས་ཁའི་ཨ་ལ་ཐིམས།
དེ་ནས་ཨཱ་རིང་ཞིག་གིས་ཐུགས་ཁའི་སེམས་ཉིད་སྐྱེ་མེད་རང་བཞིན་མེད་པར་
བསམ། ཚངས་བུག་གི་རྩ་སྒོ་བཀག་པར་བསམ། དེ་ཚོ་རིང་བའི་གདམས་
ངག་ཡིན། དེ་ནས་རྟགས། ཚངས་བུག་གཡའ་བ་དང་། སྐྲང་འབུར་ཆུ་སེར་
ཐོན་པ་ལ་སོགས་འབྱུང་བ་དང་། ཞག་རེ་ལ་ཐུན་རེ་ཙམ་མ་བརྗེད་པར་བྱའོ།
༧གཉིས་པ་གཅིག་ཆར་དུ་འཕོ་བ་ནི། དུས་པོ་ཆེ་སླེབས་པའི་དུས་དེར། རབ་
སྐྱིལ་ཀྲུང་། འབྲིང་ཅོག་པུ། ཐ་མ་ཡང་སེང་གེ་ཉལ་ སྟངས་བྱས་ལ། རྩ་
གནས་སྤྱི་གཙུག་སྔར་བཞིན་བསྒོམ། ངག་ཏུ་ཧིག་ཉི་ ཤུ་རྩ་གཅིག ཡང་ན་
གསུམ་དུ་བརྗོད་པའམ། མ་ནུས་ན་ཡིད་ཀྱིས་དྲན་པར་བྱས་ལ། ཐུགས་ཁའི་
ཨ་སེམས་ཀྱི་ངོ་བོ་དེ་ཚོན་རེ་བཞིན་ཇེ་འཕགས་སུ་སོང་བས། ཚངས་བུག་གི་ཨ་
ལ་ཐིམ། དེའི་དུས་སུ་ཧིག་གིས་ཡར་ལ་འཕགས་པ་ཙམ་གྱིས། སྨད་རྩ་སྦུབས་
ཟུམ་པར་བསམ། དེ་ཡང་ཧིག་ཉི་ ཤུ་རྩ་གཅིག་གིས་ཡར་བར་སྣང་གི་ཨ་ལ་
བསྟིམ། ཨ་དེ་བོན་ཉིད་ཀྱི་དབྱིངས་སུ་སངས་རྒྱས་པར་བསམ་མོ། ། དེའི་
དུས་སུ་འབྱུང་བ་འཇིག་དུས་ཀྱི་གདམས་ངག་རྣམས། རང་གི་གོམས་པར་
བྱས་ལ་བསྒོམ། གཞན་གྱིས་ཀྱང་གསལ་འདེབས་པར་བྱའོ། ། གང་ཞིག་
སེམས་ཅན་སྐྱེ་འཆིའི་ལས་སྦྱོང་བའི་དུས་སུ། ཐབས་ལམ་གནད་ཀྱི་གདམས་
པ་འདི་ཤིན་ཏུ་གཙོར་ཆེ་བས། ཕྱི་དབུགས་ཆད། ནང་དབུགས་མ་ཆད་པའི་
དུས་དེར། ལུས་གནད་མགོ་ལྷོར་བསྟན། ཁ་ཤར་དུ་བལྟ། གཞོག་གཡས་
208



འོག་ཏུ་བཙུགས། ལག་པ་གཡོན་གྱིས་སྤྱི་བཀབ། ལག་པ་གཡས་ཀྱིས་འགྲམ་
པ་བཀྱག རྐང་པ་གཉིས་བརྩེགས་ཏེ། ཅུང་ཙམ་བཀུག འཕོ་བ་ཁྱད་པར་
ཅན་གྱི་གདམས་པ་བྱ་སྟེ། འོ་སྐལ་ལྡན་རིགས་ཀྱི་བུ། ངེས་པའི་དོན་བསྟན་
དབང་པོ་གཏོད་ལ་ཉོན། ཁྱོད་ཀྱི་ལས་ཀྱིས་འབྲེལ་བའི་ལུས་དང་སེམས། སོ་
སོར་གྱེས་ཤིང་ཕུང་པོ་འདོར་ལེན་བྱེད་པའི་དུས་ཡིན་པས། རིག་པ་དྲི་མེད་རྩ་
བྲལ་གཉེན་པོའི་གཏིང་བསྐྱེད་ལ། ཤེས་པ་བུན་ནེ་ལོང་ངེ་བ། དབང་པོ་ས་
ལེ་ཧྲིག་གེ་བ་ལ་ཞོག་ལ། ཟས་ནོར་ཡུལ་མཁར་གཉེན་འབྲེལ་གང་ལ་ཡང་མ་
ཆགས་མ་ཞེན། ཆགས་ཞེན་འཁོར་བའི་རྒྱུ་ཡིན་པས། ཁམས་གསུམ་སེམས་
ཅན་སྐྱེ་འཆིའི་སྒོ་གཅོད་པའི་ཕྱིར། བདག་གི་སྒྱུ་ལུས་ཀྱི་ཕུང་པོ་འདི་བོར་བར་
བྱའོ། ། དེ་བཞིན་བོར་ནས་ཀྱང་། མྱུར་དུ་སངས་རྒྱས་ཀྱི་གོ་འཕང་ཐོབ་པ་
དང་། སེམས་ཅན་དྲངས་པར་བྱ་བའི་སེམས་བསྐྱེད། མདུན་གྱི་ནམ་མཁའ་
ལབླ་མ་བདེར་གཤེགས་ཡི་དམ་ལྷ་ཚོགས་བསྒོམ་ལ། མོས་གུས་ཆེན་པོ་དུང་
དུང་བ་བསྐྱེད་ཅིག ། ཁམས་གསུམ་སེམས་ཅན་གྱི་སྦྱོང་ཚད་སྡུག་བསྔལ་
བསམ་ལ། སྙིང་རྗེ་དྲག་པོ་དུང་དུང་བ་བསྐྱེད་མཛོད། བདག་གི་སྒྱུ་ལུས།
མི་གཙང་བའི་རྟེན་གཞི་འཁོར་བའི་རྒྱུ། སྒྲིབ་པའི་ཕུང་པོ་བོར་དུ་ཡོད་པ་རེ་
སྐྱིད་སྙམས་པའི་བྲོད་པ་བསྐྱེད། དེ་ནས་རང་གི་སྤྱི་གཙུག་སྟོང་སང་ངེ་བ་སྤྱི་
གཙུག་ནས་གསང་བའི་བར་དུ་བསྒོམ། སྤྱི་བོའི་རྩ་སྒོ་ནས་ཡར་མདུན་གྱི་ནམ་
མཁའ་ལ། རང་གང་མོས་བླ་མའམ། ཡི་དམ། སྐུ་མདོག་ཕྱག་མཚན་གདན་
ཁྲི་དང་བཅས་པ་བསྒོམ། སྤྱི་བོའི་གསང་ཁར་《 སྒོར་》རུ་ཡི་གེ་ཨ་དཀར་པོ་
ཞིག་བསྒོམ། དབུ་མའི་ནང་གི་ཐུགས་ཁའི་ཐད་ཁར་སེམས་ཀྱི་ངོ་བོ་ཡི་གེ་ཨ་
209



དཀར་པོ་ཞིག་སྒོམས་ཤིག་བྱ། དེའི་ངང་ལས་ཧིག་ཅེས་པའི་སྒྲ་དྲག་པོ་བརྗོད་
པ་དང་། ཐུགས་ཁའི་ཨ་དེ་ཇེ་མཐོ་ཇེ་མཐོ་ཧིག་ཉི་ཤུ་རྩ་གཅིག་བརྗོད་པས།
སྤྱི་བོའི་གསང་ཁར་< སྒོར་> ཨ་ལ་ཐིམ། ཐུགས་ཁའི་ཨ་དེ་ཡར་ལ་འཕགས་
པ་ཙམ་གྱིས། དེ་མན་ཆད་ཀྱི་རྩ་དབུ་མའི་སྦུབས་རུབ་ནས། རྩ་དེ་བསྐུམ་
ནས་འགྲོ་བར་བསམ། ཡང་ཏིག་ཉི་ཤུ་རྩ་གཅིག་བརྗོད་པས། སྤྱི་བོའི་ཨ་དེ་
ཇེ་མཐོ་ལ་སོང་བའི་ངང་ནས། མདུན་གྱི་ནམ་མཁའ་ལ་བསྐྱེད་པའི་བླ་མ་ཡི་
དམ་གང་མོས་པ་བསྟིམ། དེ་ཡང་བར་སྣང་ལ་གློག་འགྱུ་བ་ལྟར། འོག་མིན་
དབྱིངས་སུ་སངས་རྒྱས་པར་བསམ་མོ། རིག་པ་སྤྱི་བོར་གཏོད་ལ་ཧིག་སྒྲ་དྲག་
པོ་གྱིས་ཤིག་བྱའོ། གཞན་ཡང་དུས་ད་ལྟ་ཁྱེད་ལ་བུམ་པའི་ནང་དུ་མར་མེ་
བཙུག་པ་ལྟ་བུའི་རིག་པ་དྭངས་བཀྲ་ལེ་སལ་ལེ་བར་ཡོད་པ། གང་ལ་ཡང་མ་
ཞེན། སྔ་ཕྱིའི་དྲན་རྟོག་མང་པོའི་སྤྲོ་སྡུ་མ་བྱེད། རིག་པ་དྲི་མེད་རྩ་བྲལ་རྗེན་
པར་ཞོག ཁྱེད་ཀྱིས་སྣང་བ་ལ་འོད་ཁ་དོག་སྣ་ཚོགས་དང་ལྡན་པ་ཞིག་འབྱུང་།
སྣ་ཚོགས་འཆར་གྱིན་ཡོད། དེ་གཞན་ནས་འཆར་བ་མ་ཡིན། ཁྱོད་རང་གི་
རིགས་པའི་རང་འོད་ཡིན། དེ་འདྲའི་འོད་གཅིག་ད་གཟོད་བོན་ཉིད་འོད་
གསལ་གྱི་བར་དོར་ཡང་འཆར་བའི་། རང་སྣང་སྒྱུ་མ་ལྟ་བུར་ཤེས་པར་གྱིས་ལ།
ཞེན་ཅིང་ཆགས་པར་མ་བྱེད། ཡང་ཁྱོད་རང་གི་སྣང་བ་ལ་ཟེར་ཉི་མའི་ཟེར་
རམ། བར་སྣང་གི་འཇའམ། ཟ་འོག་གི་བེར་ཁྱིམ་བཀྲམ་པ་འདྲ་བ། ཁ་
དོག་བཀྲག་མདངས་དང་བཅས་པ་འབྱུང་སྟེ། དེ་རྣམས་གཞན་ནས་འཆར་བ་
མ་ཡིན། ཁྱོད་རང་གི་རིག་པའི་རང་འོད་ཡིན། ཞེས་གོང་བཞིན་ངོ་སྤྲད་
དོ། ། ཡང་སྣང་བ་འདི་ལ་རི་འགྱེལ་བའམ། ས་གཡོས་པའམ། བྲག་རལ་བ་
_210



ལྟ་བུའི་འུར་སྒྲ་ཐོག་ཆེམ་དང་བཅས་པ་འབྱུང་སྟེ། དེ་ལ་ཡང་འཇིགས་སྐྲག་མ་
བྱེད། ལོག་ན་ཡོད་པ་མ་ཡིན། ཁྱོད་རང་གི་རིག་པའི་རང་སྒྲ་ལ་སོགས་སུ་ངོ་
སྤྲད། གཞན་ཡང་དད་པ་མོས་གུས། བྱམས་སྙིང་རྗེ། སེམས་བསྐྱེད་སྐྱབས་
འགྲོ་ལ་སོགས་དགེ་སྦྱོར་གྱི་ཉམས་ལེན་རྣམས་འདི་ཡི་སྐབས་སུ་དགོས་པ་ཡིན་
པས། ཞེས་གོང་ལྟར་རྣ་བ་ནས་ཕར་བོས་ནས་གསལ་བཏབ་བོ། དེ་ལྟར་འཕོ་
བ་ལེགས་ < ཐེབས་པའི་ > རྟགས་ལ། ཚངས་བུག་འབུར་དུ་དོད་པ་དང་
རུས་པ་ཆག་པའི་ཚག་སྒྲ་ཚོར་བའམ། དྲོད་རླུང་ཕྱུ་རེ་སྤྱི་བོ་ནས་ཡར་ཐོན་པ་
ནི་རྟགས་སོ། དེ་ལྟར་བྱུང་ན་རབ་གློག་འགྱུ་བ་ལྟར་བར་དོ་མེད་པར་སངས་
རྒྱའོ། ཐམ་ཡང་རིགས་བཟང་ཁུངས་བཙུན་པའི་སྐྱེ་གནས་སུ་འཕགས་ཏེ།
སྐྱེ་བ་བརྒྱུད་ནས་སངས་རྒྱའོ། འཕོ་བའི་གསལ་འདེབས་འདི་ནི། བྲུ་སྟོན་རྒྱལ་བ་
གཡུང་དྲུང་གིས་སྦྱར་བ་རྫོགས་སོ། དགེའོ།།
211



བར་དོ་འཕོ་བའི་གསལ་འདེབས་བཞུགས་སོ།
གཤེན་རབ་བླ་མའི་ཞབས་ལ་ཕྱག་འཚལ་ལོ། དེ་ལྟར་ཐུན་མོང་གི་
གདམས་ངག་སོང་ནས། ད་ཁྱད་པར་གྱི་གདམས་ངག་འདི་ལ་གསུམ་སྟེ། ཕྱི་
ནང་རྟགས་ལ་བརྟེན་ཏེ་སྒྲ་འོད་ཟེར་གསུམ་གྱི་འཆར་ཚུལ་བསྟན་པ་དང་། བློ་
རིམ་པ་དང་སྦྱར་ཏེ་གདམས་ངག་གདབ་པ་དང་། དེའི་དགོས་དོན་ནི། དང་
པོ་ལ་གསུམ་སྟེ། ད་ལྟའི་རྒྱུད་ལ་འཆར་ཚུལ་དང་། ཤི་ཁ་མའི་རྒྱུད་ལ་འཆར་
ཚུལ་ལོ། དང་པོ་ནི་ད་ལྟ་རང་གཞན་ཀུན་གྱི་མིག་གི་ཡས་སྦུབས་བཙིར་བའི་
དུས་ན། བོན་ཉིད་རང་མདངས་ཀྱི་འོད་ལྔ་འཁོར་ལོའི་ཚུལ་དུ་འཆར་བ་ཡོད་
པ་དེ་དག་འོད་ལ། ཡང་སྣང་བ་ཆེན་པོ་ཉི་ཟླ་ལས། ཆུང་བ་ཞུགས་མར་ཡན་
ཆད་ལ་བལྟས་ནས། དེའི་རྗེས་ལ་མིག་བཙུམས་ཏེ་བལྟས་ནས། ལོངས་སྐུའི་
རང་ཟེར་དུ་བཀྲ་ལམ་འོང་བ། དེ་ཉིད་ཟེར་ལ། ཡང་རྣ་བ་ལྟེབ་སྟེ་མནན་
པས་སྤྲུལ་སྐུའི་རང་སྒྲ་སྒྲོག་ཅིང་དེ་དག་སྒྲའོ། དེ་ལྟར་སྒྲ་འོད་ཟེར་གསུམ་པོ་
རང་སྣང་དུ་རྟོགས་པས། ཕྱིས་བར་དོ་མི་འབྱུང་སྟེ། ད་ལྟ་ཉིད་དུ་ཆོད་པར་
ངོ་ཤེས་པར་མཛོད། གཉིས་པ་ནི་དགོངས་པ་ལྟར་འཆི་རྟགས་ཕྱི་ནང་གསང་
གསུམ་ཚང་ནས་འཆི་བའི་དུས་སུ། འབྱུང་བ་གོང་ནས་ཆགས་པ་ནམ་མཁའ་
ནས་སའི་བར་དུ་ཆགས་སོ། ད་འཇིགས་པའི་དུས་སུ་ས་ནས་ནམ་མཁའི་བར་
དུ་འཇིག་སྟེ། མདོ་ནས། ཆགས་པ་ཇི་བཞིན་འཇིག་པ་རིམ་པས་འགྲོ། ཞེས་
212



གསུངས་པས། དེ་ཡང་ཕྱི་རུ་འབྱུང་བ་རེ་ཞིག་ན། ནང་དུ་འོད་རེ་སྣང་བ་ལ་
འཆར་རོ། དེ་ཡང་དང་པོ་མདོ་ནས་གསུངས་པས། དང་པོ་ས་འཇིག་པའི་
དུས་སུ། ལུས་ཤིན་ཏུ་ལྕི། ད་ལྟའི་ལུས་འདིའི་ལྗིད་ཙམ་རེ་སྐད་གཅིག་མ་
བདུན་བདུན་འགྱུར་རེ་གནན་ཏེ། སྐད་གཅིག་མ་འབུམ་ནས་ས་རྫོགས་སོ།
དེའི་དུས་སུ་ང་ཡར་ཐེག་ཟེར་བ། ལུས་སྡུང་《ལྡང་》མི་ཤེས། རྟེན་འཚེར་པ་
སའི་ཁམས་ ཉམས། སྒོ་ བ་ སྤུའི་ བུ་ ག་ ལ་ འདོད། དྲི་ མི་ ཞིམ་ པ་འབྱུང་།
འབྲེལ་བ་མཆུ་ཐུང་ཞིང་རྙིལ་གསལ་ཏེ། དེའི་དུས་སུ་སྙིང་གི་མདུན་ངོས་ཀྱི་
གཏི་མུག་རྒྱུ་བའི་རྩ་ལ། འོད་དཀར་སེར་ཞིག་ཤེས་པ་ལ་འཆར་རོ། དེའི་
རྗེས་ལ་འབྱུང་བ་ཆུ་འཇིག་སྟེ། དྲི་ཆུ་རང་ལུགས་སུ་འོང་། ཁ་སྣ་སྐམ། སྐོམ་
དད་ཆེ། རྟེན་འབྲེལ། མཁལ་མ་ཆུའི་ཁམས་ཉམས་པས། སྒོ་རྣ་བའི་རྩེ་མོ་
ཉམས། སྐམ་ཞིང་ནང་དུ་ཞོམ། འབྲེལ་བ། རྣ་བ་མི་བདེ་ཞིང་སྒྲ་འཆལ་པ་
ཐོས། དེའི་དུས་སུ་སྙིང་གི་གཡས་ངོས་ཕྲག་དོག་རྒྱུ་བའི་རྩ་ནས། འོད་སྔོན་
པོ་ཞིག་ཤེས་པ་འཆར་རོ། དེ་རྗེས་འབྱུང་བ་མེ་འཇིག་སྟེ། རྐང་པ་གྲང་སྟེ་
བསྲོས་ཀྱང་མི་དྲོས་པ། ང་ཁྱགས་སོ་སོས་ཟེར་ཏེ་རྟེན་མཆིན་པ་མེའི་ཁམས་
ཉམས། སྒོ་མིག་མི་གསལ། འབྲེལ་བ་ལྕེ་འདྲིལ་ཞིང་སྨྲ་མི་ཤེས་ཏེ། དེའི་
དུས་སུ་སྙིང་གི་རྒྱབ་ཕྱོགས་ཀྱི་འདོད་ཆགས་རྒྱུ་བའི་རྩ་ནས་འོད་དམར་པོ་ཞིག་
ཤེས་པ་ལ་འཆར་རོ། དེ་ནས་འབྱུང་བ་རླུང་འཇིག་སྟེ་སྔངས་པ་དང་། འཇུ་
ས་ཚོལ་བ་དང་། འགུལ་མི་ཤེས་པ་དང༌། ཡན་ལག་གི་རྩ་ནང་དུ་འདུས་ཏེ།
རྟེན་གློ་བ་རླུང་གི་ཁམས་ཉམས། སྒོ་སྣའི་དྲི་མི་ཚོར། འབྲེལ་བ་སྣ་གཞོག་
ནང་དུ་ཞོམ་སྟེ། དབུགས་ཀྱང་ནང་དུ་ཞོམ་སྟེ། དབུགས་ཀྱང་དྲང་ཞིང་རིང་།
213



ལན་གསུམ་སྡུ་དཀའ་སྟེ། ཧ་ཧ་ཧ་ཟེར་རོ། དེའི་དུས་སུ་སྙིང་ནང་གཡོན་གྱི་
ང་རྒྱལ་རྒྱུ་བའི་རྩ་ནས་འོད་དམར་ལྗང་ཞིག་ཤེས་པ་ལ་འཆར་རོ། དེ་ནས་ས་
སྲུབས་ཏེ་མུན་མུན་ཁྱི་ཚང་ཚོལ་བ་ལྟར་བྱེད་པ་དང༌། མིག་འཚུམས་མི་ཤེས།
དེའི་དུས་སུ་དབུས་ཉེ་ལོ་ཨུད་དཔལ་ཞེ་སྡང་གི་རྩ་ནང་ནས་འོད་མཐིང་ཀ་ཞིག་
ཤེས་པ་ལ་སྣང་སྟེ། དཀར་པོར་འཆར་བ་ཡང་ཡོད་དེ། ཕྱི་རུ་གང་འདུས་
རྟེན་འབྲེལ་གྱི་རྟགས་འཆར་ཏེ། ནང་དུ་དུག་འདུས་འོད་ནི་རིམ་གྱིས་འཆར་
ཅེས་པས་སོ། དེ་ཡི་དུས་སུ་མིག་གི་སྣང་བ་ཡང་ཟེར་འཆར་ཏེ། གཞའ་ཚོན་
སྣ་ལྔའི་རང་བཞིན་དུ་འཆར་རོ། ཡང་རྣ་བ་གཅིག་ནས་སྒྲའི་རང་བཞིན་འུར་
རླབས་ཆེན་པོའི་སྒྲ་འབྱུང་ངོ༌། དེ་ནས་དབུགས་ཀྱིས་རྩེ་དང་མཆུ་ལ་འཁྲིས་
ནས་ཧ་ཟེར་ནས་འགྲོའོ། དེ་ལྟར་ཕྱི་དབུགས་ཆད་ནང་དབུགས་མ་ཆད་པའི་
སྐབས་དེར། ད་ལྟ་བས་ཀྱང་ཤེས་པ་བདུན་འགྱུར་བཅུ་བཞིས་གསལ་བས་
གདམས་ངག་གདབ་པ་གནད་ཆེའོ། ༧/གཉིས་པ་ལས་གཉིས་ཏེ། གདམས་
ངག་ཁྱད་པར་ཅན་གྱིས་གསལ་འདེབས་དང་། རྟེན་འབྲེལ་ཁྱད་པར་ཅན་
གྱིས་གསལ་འདེབས་སོ། དང་པོ་ལ་བློ་རབ་འབྲིང་ཐ་མ་གསུམ་ལས། དང་པོ་
རབ་ནི་འཆི་ཀ་མ་དེ་ལ། ཕྱི་ནང་ཁྱད་པར་ཅན་གྱི་སྒོར་ཞུགས་ནས། དགེ་
སྦྱོར་རྒྱུད་ལ་ཡོད་པ་ཞིག་ལ་བླ་མ་དང་ གྲོགས་མཆེད་ཀྱིས་གསལ་གདབ་སྟེ།
ཁྱོད་ཀྱིས་སྣང་བ་ལ་སྒྲ་འོད་ཟེར་གསུམ་གྱི་སྣང་བ་འཆར་ཡོད་དེ། དེ་གཞན་
ནས་འཆར་བ་མ་ཡིན། ཁྱོད་རང་ཉིད་ཀྱི་སྣང་བ་ལ་ཤར་བ་ཡིན་པས། མིག་
ནས་ཤར་བའི་ཟེར་དེ་ནི་བོན་ཉིད་ཀྱི་རང་མདངས་ཡིན། རྣ་བ་ནས་གྲགས་
པའི་སྒྲ་དེ་ནི་བོན་ཉིད་ཀྱི་རང་སྒྲ། ཡིད་ལ་ཡོད་པའི་འོད་ལྔ་ནི། བོན་ཉིད་ཀྱི་
214



སྣང་བ་ཡིན་པས། དེ་ཉིད་སྣང་ལ་རང་བཞིན་མེད་པ་གསལ་ལ་རྟོག་པ་མེད་པ་
རུ་ཤེས་པར་གྱིས་ཤིག་ཅེས་བྱའོ། གཉིས་པ་འབྲིང་ནི་ཨ་དཀར་རམ་བསྐྱེད་
རྫོགས་འབྱོངས་པ་ཞིག་ལ་བླ་མ་དང་གྲོགས་པོས་གསལ་གདབ། ཁྱོད་ཀྱི་སྣང་
བ་ལ་སྒྲ་འོད་ཟེར་གསུམ་གྱི་སྣང་བ་འཆར་ཅིང་ཡོད་དེ། དེ་ཉིད་གཞན་ནས་
ཤར་བ་མ་ཡིན། ཁྱོད་རང་ཉིད་ཀྱི་རང་ལ་ཤར་བ་ཡིན་ནོ། མིག་གི་ཟེར་ནི་
བདེ་བར་གཤེགས་པ་སྐུའི་རང་མདངས། སྒྲ་ནི་བདེ་བར་གཤེགས་པའི་གསུང་
གི་རང་སྒྲ། སྙིང་གི་འོད་ནི་བདེ་བར་གཤེགས་པ་རིགས་ལྔའི་སྐུ་ཉིད་ཡིན་ཏེ།
གསལ་བ་རང་འབྱུང་དམ་ཁྲོ་གསས་ལ་སོགས་གང་མོས་སུ་ངོ་སྤྲོད་དོ། གཞན་
འདྲེའོ། གཉིས་པ་ ཐབས་ནི་དྲང་སྲོང་ནས་སྐྱེ་བོ་ཐ་མལ་གྱི་བར་ཡིན་པས།
དེ་ལ་ཡང་བླ་མ་དང་གྲོགས་ཀྱིས་གསལ་གདབ་སྟེ། འོ་ཁྱོད་ཀྱི་སྣང་བ་ལ་སྒྲ་
འོད་ཟེར་གསུམ་གྱི་སྣང་བ་འཆར་ཞིང་ཡོད་པས། དེ་དག་ཁྱོད་རང་ཉིད་ལ་
ཤར་བ་ཡིན་པས་དེ་ལ་ང་རྒྱལ་དང་གཏི་མུག་དང་འདོད་ཆགས་མ་བྱེད་པར་སྤྱི་
བོར་བླ་མའམ་ཡི་དམ་ལ་སོགས་གང་མོས་བསྒོམ་པས་ཐུགས་ཁར་ཐིམ་པར་སྒོམ་
ཞེས་ཡང་ཡང་བྱའོ། གཞན་ཡང་འདིའི་དུས་སུ་བླ་མའི་ཞལ་ནས་བར་དོར་
འོད་ཀྱི་སྣང་བ་ཅི་ཤར་ཡང་། གཞན་སྣང་མ་ཡིན། སྣང་བ་རང་བཞིན་མེད་
པས་ན། གསལ་ལ་རྟོག་པ་མེད་པའོ། ཞེས་གསུངས་པས་རང་སྣང་ཉིད་དུ་
ངོས་བཟུང་བ་གནད་དུ་ཆེའོ། གཉིས་པ་ནི། རྟེན་ཁྱད་པར་ཅན་གྱི་དྲོད་དང་
ཤེས་པ་ཕྱི་རུ་ཐོན་པར་བྱས་པས། རིག་འཛིན་གྱི་གྲལ་དུ་སངས་རྒྱས་པར་བྱེད་
པ་ཡིན། མདོ་ལས་ཀྱང༌། འབྱུང་བ་ལ་ དྲོད་དང་འགྲོགས་ནས་ཡལ། སྤྱི་
བོའི་གཙུག་ཏུ་སྤྲིན་བཞིན་བུན་ལོང་པས། སངས་རྒྱས་མྱ་ངན་ལས་འདས་
215



པའི་དུས་སུ་ཡར་དྲོད་དང་ཤེས་པ་སྤྱི་བོ་ནས་《ན་》འདུག་པ་དང་
། ཡང་དྲོད་
མ་ཡལ་ཀྱང་ལམ་གྱི་ཐབས་ཀྱིས་སྦུབས་ལམ་ནས་བྱུང་། ཕོག་པ་བོན་སྐུ་ལ་ཕོག་
གསུངས་པ་དང་། ཚེ་གཟུང་ལས་ཀྱང་དྲོད་སྤྱི་གཙུག་ཏུ་བུན་ནེ་མྱ་ངན་མེད་
པའི་ལྷར་སྐྱེ་བ་ལ་སོགས་སུ་བཤད་པ་དང༌། དེའི་གསལ་འདེབས་དམར་ཁྲིད་
ཉིད་དུ་ཤེས་པར་གྱིས་ཤིག གསུམ་པ་དེའི་དགོས་དོན་ནི། ཡང་རབ་གཅིག་
ལ་བར་དོ་མེད་པར་སངས་རྒྱས་ཏེ། ཕུང་པོ་རི་རབ་དང་རིག་པ་གཞི་ཐོག་ཏུ་
ངོས་ཟིན་ནས། འོད་གསལ་གྱི་སྣང་བ་ཤར་བ་དུས་མཉམ། འོད་གསལ་གྱི་
སྣང་བ་ཤར་བ་དང་སྐུ་གསུམ་གྱི་རྩལ་རྫོགས་པ་དུས་མཉམ། སྐུ་གསུམ་གྱི་རྩལ་
རྫོགས་པ་དང་། ཀུན་ཏུ་བཟང་པོ་ཆེ་བའི་རང་ས་ཟིན་པ་དུས་མཉམ་དུ་གྱུར་
ནས། གློག་འགྱུ་བའི་ཡུད་ཙམ་ལ་སངས་རྒྱས་པའོ། ། རབ་ཅིག་ཤིས་《ཤེས་》
དབང་པོ་རྟེན་མེད་པའི་སྟོབས་ཀྱིས་བར་དོ་ཡིན་པར་དྲན། ཉམས་ལེན་གྱི་
སྟོབས་ཀྱིས་གདམས་ངག་ཟབ་མོའི་གནད་དྲན། ངོ་སྤྲོད་པའི་སྟོབས་ཀྱིས་འོད་
གསལ་གྱི་སྣང་བ་རང་སྣང་ཡིན་པར་དྲན་ནས། ཞག་བདུན་ལ་སངས་རྒྱས་
པའོ། ། འབྲིང་ནི་ནད་འདུ་བའི་དྲག་རྩུབ་ཀྱིས། སེམས་ཉིད་ཀྱི་མདངས་བྲི་
ནས། ཞག་གཉིས་སུ་རྨི་ལམ་ལོག་པ་བཞིན་དུ་གནས། དེ་ནས་ཞག་གཉིས་
ནས་བདུན་གྱི་བར་དུ་འོད་རིམ་པར་ཞག་རེ་ལ་འཆར་ཏེ། དེ་ལྔ་ལྷ་ལྔ་རུ་ཤེས་
པས། ཤེས་བྱའི་སྒྲིབ་པ་དང་བཅས་ནས། འཁོར་བ་ལ་སྤྱོད་གཡུང་དྲུང་
སེམས་པའི་ས་གསུམ་རིམ་པ་ལ་བགྲོད་ནས། ཤེས་བྱའི་སྒྲིབ་པ་ལོངས་སྐུ་
སྦྱངས་ཏེ། གཡུང་དྲུང་སེམས་དཔའི་ཚུལ་དུ་སངས་རྒྱས་པའོ། ། བློ་ཐ་མ་ནི་
སྒྲ་འོད་ཟེར་གསུམ་རང་སྣང་ཡིན་ནོ། ཞེས་ངོ་སྤྲད་པས། དེ་ལས་ལོག་པའི་
216



སྣང་བ་མི་འཆར་ཏེ། རང་སར་གྲོལ་བས་འབྱུང་བ་ལྔའི་རང་མདངས་སུ་ཤེས་
ཏེ། དཔེ་གཞེན་བཏབ་ནས། སྐྱེ་གནས་ཁྱད་པར་ཅན་དུ་སྐྱེ་སྟེ། ལམ་གྱི་
རྟེན་ལ་ བཀོད་ནས་སངས་རྒྱས་པའོ། འཕོ་བ་ཁྱད་ པར་ ཅན་ གྱིས་ གསལ་
འདེབས། གཡོར་མེ་བདག་གིས་ཡི་གེའི་རིས་སུ་བཀོད་པ་རྫོགས་སོ། །
དགེའོ། །
217



གདམས་པ་རིན་པོ་ཆེ་ཨ་ཁྲིད་ཀྱི་གག་སེལ་
འཁྲུལ་འཁོར་རྣམས་བཞུགས་སོ།
པ།
བླ་མ་ཡི་དམ་མཁའ་འགྲོ་གསུམ་ལ་ཕྱག་འཚལ་ལོ། འདིར་རྩ་རླུང་གག་
སེལ་གྱི་རིམ་པ་ལ་གསུམ་སྟེ། སྔོན་འགྲོ་དངོས་གཞི་རྗེས་ཀྱི་བྱ་བའོ། སྔོན་
འགྲོ་ལ་སྐྱབས་འགྲོ་གསོལ་འདེབས་བྱ་ཞིང་། རླུང་གི་དུག་དགུ་ཕྲུགས་སུ་བྱུང་
པར་བྱའོ། ། དངོས་གཞི་ལ་གསུམ་སྟེ། ནད་བསྡུ་བ་དང་། དཀྲུག་པ་དང་
འདོན་པའོ། ། དང་པོ་ནི། འབྱུང་བ་དབང་དུ་བསྡུད་པའི་ཕྱག་རྒྱ། ཁུ་ཚུར་
བརྩེགས་ལ་ཐུགས་ ཁར་གཏད། ལྟེ་ བའི་ནང་ དུ་ཧཱུྃ་དཀར་པོ་མཛུབ་གང་
བའམ། སྟེང་ལྕགས་ཀྱི་འཁོར་ལོ་རྩིབས་བརྒྱད་པ། འོག་ཟངས་ཀྱི་འཁོར་ལོ་
རྩིབས་ལྔ་པར་བསམ་པའམ། འཁྱུད་གང་བསྒོམ་ལ། ཁམས་གསུམ་སེམས་
ཅན་ཐམས་ཅད་ཀྱི་ནད་དང་སྡུག་བསྔལ་ཐམས་ཅད་ལུས་པོའི་མགོ་འཇུག་ལ་
བསྡུ། ལུས་འགོ་མཇུག་གི་ན་ཚ་ཐམས་ཅད་ཧཱུྃ་ལ་འདུས་པར་བསམ་ལ། ཧཱུྃ་
རིང་བདུན་ནམ། བཅུའམ། ཉི་ཤུ་རྩ་གཅིག་ལ་སོགས་སྐབས་དང་སྦྱར་ལ།
རྩ་འདུལ་ཏེ། མགོ་ཡན་ལག་ལུས་པོ་ཀུན་ཕུར། ལག་པས་རྐང་མགོ་གཉིས་
བཟུང་ལ། རྐང་ལག་ཤད་ཀྱིས་བརྐྱང་ལ། ཧ་ཕཊ་སྒྲ་འདོན། གཉིས་པ་
འཁྲུལ་འཁོར་ བཅོ་ ལྔ་ ཡོད་ པའི། ༧དང་ པོ་ མདའ་འཕེན་ གཞུ་འཕེན་ནི། །
ལག་པ་གཉིས་ཁུ་ཚུར་བཅངས་ལ། མདའ་འཕེན་པའི་ཚུལ་དུ་རེས་མོས་སུ་
218



བསྣོལ་ལ། གནམ་མདའ་གསུམ། སོ་མདའ་གསུམ། ཐད་མདའ་གསུམ་བྱ།
༧གཉིས་པ་རྐེད་པ་རྡོ་སྐྱུར་ནི། གྲུ་མོ་གཉིས་ཀྱིས་རྐེད་པ་བསྡམ་ལ། ལག་
པས་མདུན་ནས་རྡོ་བ་བླངས་ཚུལ་བྱའོ། ། གཡས་གཡོན་མདུན་གསུམ་དུ་ལན་
གསུམ་བསྒྱུར་ཚུལ་བྱའོ། ། གསུམ་སྐྱལ་མོ་སྐྱལ་འབྱམས་ནི། རོ་སྟོད་ཅུང་
ཙམ་སྒུར་ལ། ལག་པ་གཉིས་རེས་མོས་སུ་སྐྱལ་འབྱམས་པའི་ཚུལ་གཡབ་བོ།
༧བཞི་པ་བྱ་རྒོད་གཤོགས་རྡེབས་ནི། ལག་པ་གཉིས་རྒྱབ་དུ་བརྐྱང་ལ། བྱ་
རྒོད་འཕུར་བ་ལྟར་བྱ། དེ་དུས་རོ་སྟོད་གཡས་གཡོན་དྲག་ཏུ་བཅུར་རོ། །
འདི་ཡན་ལ་སྐྱིལ་ཀྲུང་བཅའ་ལ་རླུང་བཟུང་ངོ༌། ༧ལྔ་པ་གཡང་མོ་རྡུལ་སྤྲུག་ནི།
རྐང་ལག་བཞི་བསྒྲད་ལ་གུར་ལང་བྱ། དེ་ནས་དང་པོ་སྨད་སྤྲུག ། དེ་ནས་
མགོ་སྤྲུག དེ་ནས་ལུས་ཀུན་སྤྲུག་གོ ༧དྲུག་པ་རལ་བསྐྱུར་ནི། རལ་པ་
གཡས་བསྐྱུར་གཡོན་བསྐྱུར་ཚུལ་དུ་བྱའོ། ༧བདུན་པ་མགོ་རིལ་ནི། མགོ་བོ་
གཡས་སྐོར་གཡོན་སྐོར་མྱུར་དུ་བྱའོ། ༧/བརྒྱད་པ་བཞི་སྒྲིལ་ནི། སྐྱིལ་ཀྲུང་
བཅའ་ལ། ལག་པ་གཉིས་ཀྱིས་རྐང་པ་གཉིས་མཐེ་ཆེན་བཟུང་ལ། རྒྱབ་ས་ལ་
བསྟན་ལ་ཡར་སྒྲོལ་མར་སྒྲིལ་བྱའོ། ༧དགུ་པ་པྲ་ཕུད་མ་ནི། རྐང་པ་གཉིས་
མཐིལ་སྤྲད་ནས། ལག་པ་གཉིས་སྤྱི་གཙུག་ཏུ་ཐལ་མོ་སྦྱར་ཏེ། རྒྱབ་ས་ལ་
བསྟན་ལ་མགོ་མཇུག་ཏུ་ཡར་སྒྲིལ་མར་སྒྲིལ་བྱའོ། ༧/བཅུ་པ་སྟེང་སྒྱུར་འོག་
སྒྱུར་ནི། མགོ་ལག་པ་ས་ལ་བཙུག་སྟེ་རོ་སྟོད་རྒྱབ་ཏུ་བསྐྱུར་ལ་མདུན་དུ་འཕང་
ངོ༌། ། བཅུ་གཅིག་པ་བ་བཞི་འཕྲ་བ་ནི། རྒྱབ་ས་ལ་བསྟན་ལ་རྐང་ལག་བཞི་
པོ་དུས་ མཉམ་ དུ་གནམ་ལ་འཕྲ བའོ། ༧/བཅུ་གཉིས་རྒྱ་མོ་དར་འཐག་ནི།
རྐང་པ་གཉིས་ཕྱེད་བརྐྱང་ཙམ་དུ་བྱས་ལ། ལག་པ་གཡས་པས་རྐང་པ་གཡས་
219



པའི་སྒྲིག་ཁུང་ཕྱི་ནས་བཙུགས་ནས་མཐེ་བོང་བཟུང་སྟེ། ཕྱི་སྐོར་ནང་སྐོར་ཁ་
ཡར་བྱའོ། དེ་བཞིན་དུ་གཡོན་པ་ལ་ཡང་ཤེས་པར་བྱའོ། ༧བཅུ་གསུམ་པའི་
ཐིག་ལེ་སྟབས་བསྐྱེད་ནི། གན་རྒྱལ་དུ་རྐང་ལག་བཞི་བསྒྲད་ལ་བརྐྱང་། དེ་
ནས་དམིགས་ པ་ ནི། རྐང་ འགོ་ གཉིས་ རླུང་ གི་ གཞུའི་ མཆོག་ མ་ གཉིས།
མཆོང་བཟུང་གསང་གནས་སུ་གཏད། རྒྱུད་སེར་པོ་ལ་མེའི་མདའ་སྟོང་པར་
བསམ། ཧཱུྃ་རིང་བགྲངས་པས། མདའ་བཀང་སྟེ། ཐིག་ལེ་ཐམས་ཅད་མདེ་
རྩེ་ལ་འདུས་པར་བསམ་ལ། ཕཊ་སྒྲ་བྱས་པ་དང་མདའ་ཚངས་བུག་ཏུ་འཕེན་
པ་དང་། རྐང་པ་གཉིས་བྲང་ཐོག་ཏུ་བསྐུམ་ལ། ལག་པ་གཉིས་པུས་མོ་པང་
ཐོག་ཏུ་འདེབས་པ་གསུམ་མཉམ་པོར་བྱའོ། ༧བཅུ་བཞི་པ་ཞགས་པ་མ་ནི།
རྐང་པ་གཡོན་པ་སྔ་སོར་བགྲད་ལ། ལག་པ་གཡོན་པས་རྐེད་སྐབས་བཟུང་།
གཡས་པས་ཞགས་པ་འཕེན་ཚུལ་བྱའོ། ། དེ་བཞིན་གཡོན་ལ་ཡང་འདྲེའོ།
༧བཅོ་ལྔ་པ་བྱ་རྒོད་འཕུར་སྟབས་ནི། རྐང་པའི་ལོང་བུ་བཤིབས་ལ། ལག་
འགོ་གཉིས་སྐེད་པ་ལ་འཁྱུད་ལ། དཔུང་པར་གདེངས། དེ་ནས་གཅང་
འཆང་དང་། དང་པོ་མ་ལང་པ་ལ་རོ་སྟོད་གཡས་ལྟ་གཡོན་ལྟ་བྱེད་ཅིང་བྱུང་
པ་དང་། ངག་ཏུ་ཕཊ་སྒྲ་འདོན་པ་དུས་མཉམ་དུ་ལན་འགའ་བྱ། དེ་ནས་
སྒྱིད་ཁུང་བཏེགས་ལ་ལན་འགའ་བྱ། དེ་ནས་ལངས་ནས་མཆོངས་གྱིན་འཕུར་
ཚུལ་ལན་འགའ་བྱའོ། ། འཁྲུལ་འཁོར་འདི་རྣམས་སྟོད་སྨད་ཀུན་ལ་འགྲོ་ཞིང་
ཡོན་ཏན་བསམ་ལས་འདས་སོ། ༧ གསུམ་པ་ནད་འདོན་པར་བྱེད་པའི་སྒྲ་
སྐད་ནི། གླང་ཆེན་ཧིག ། སྟག་མོ་འཛུམ། གཅན་གཟན་སྐྱུགས། ཝ་ལྟར་
སྣོམ་དང་བཞི་སྟེ། ༧དང་པོ་ནི་ས་སྟེང་བཟློག་པའི་འཁྲུལ་འཁོར་བཅས་ཏེ།
220



སྐྱིལ་ཀྲུང་བཅས་ལ་ལག་པ་གཡས་གཡོན་དུ་མར་རྐང་པའི་མཐེ་བོང་དུ་བཟུང་
སྟེ་གྱེན་དུ་འཐེན་ལ། ཧི་ཧིང༌། ཨ་ཨིང་ཞེས་བགྲང་ངོ༌། ༧གཉིས་པ་ནི་ཐལ་
བར་དྲག་པོའི་འཁྲུལ་འཁོར་བཅའ་སྟེ། སྐྱིལ་ཀྲུང་བཅས་ལ། ལག་པའི་ཐལ་
མོ་གཉིས་ བརླའི་ རྩ་ བོ་ ཆེ་ མནན་ ལ། ཧུ་ཧཱུྃ། འབྲི་ སྐད་ གསུམ་ སྟུད་ བྱ།
༧གསུམ་པ་ནི་ཁྱི་ཚུགས་ཟླ་བའི་འཁྲུལ་འཁོར་བཅའ་སྟེ། སྐྱིལ་ཀྲུང་གི་མདུན་
དུ་ལག་པ་གཉིས་ཤེད་ཀྱིས་བརྐྱང་ལ། ཐལ་མོ་ས་ལ་བཙུག་ཏེ་ཧ་ཧག་ཧ་ཕུ་
ཞེས་བསྒྲང་ངོ༌། ༧བཞི་པ་ནི་ མཁའ་ ལྡིང་འཕུར་ སྟངས་ཀྱི་ འཁྲུལ་འཁོར་
བཅའ་སྟེ། ལག་འགོ་གཡས་གཡོན་གྱིས་དཔུང་པ་གཡས་གཡོན་ལ་འཇུས་ལ།
སྒྲ་སྐད་དང་བསྟུན་ལ་དཔྲལ་བར་བརྡེག་ཅིང་། ཧི་ཧིག་ཀི་ཀུ། ཞེས་བགྲང་
ངོ༌། ། གསུམ་པ་རྗེས་ཀྱི་བྱ་བ་ནི། སེམས་ཉིད་སྟོང་གསལ་འཛིན་མེད་ལ།།
བྱུང་ཚོར་འགྱུར་བ་མ་བསླད་པ། མཐའ་བྲལ་དམིགས་གཏད་མེད་པར་བཞག་
གོ། ། བསྔོ་བ་སྨོན་ལམ་བྱའོ། ། ཨ་ ཁྲིད་ ཀྱི་འཁྲུལ་འཁོར་ ཆེན་མོ་ལས།
བཅུད་དུ་ཕྱུང་བས་ཟབ་བསྡུས་འདི། གཤེན་གྱི་དྲང་སྲོང་ཤེས་རབ་རིན་ཆེན་
ལ། མངའ་རིས་འུ་བཟང་བླ་མ་བསོད་ནམས་རྒྱལ་མཚན་གྱིས་བསྐུལ་བའི་
ངོར། དབང་ལྡན་ལྷ་ཁང་དུ་སྦྱར་བའོ། ། དགེའོ། །
221



གདམས་པ་རིན་པོ་ཆེ་ཨ་ཁྲིད་ཀྱི་གཏམ་རྒྱུད་རྒྱལ་
བུ་སྟོང་ཐུན་བཞུགས་སོ།
སྔོན་རྒྱལ་པོ་ཞིག་ལ་སྲས་གཉིས་ཡོད། ཆེ་བ་རྒྱལ་པོའི་གདན་སར་
ཕྱུངས་པ་དེ་འདས། ཆུང་བ་བྱིས་པའི་དུས་རྩེད་མོ་ལ་སོང་བའི་སར་བོར་བས།
དེར་རྒྱལ་པོ་ཡང་འདས་ནས་རྒྱལ་ས་བཟུང་མི་མེད། བློན་པོ་ཞིག་གིས་ན་རེ།
སྔོན་རྒྱལ་པོ་《བུ་》ཞིག་བོར་བས། ད་བཙལ་ན་རྙེད་དམ་ཟེར། དེ་ལ་མི་ནོར་
བའི་རྟགས་ལ་འཕྲག་པ་གཡས་གཡོན་ཉི་མ་དང་ཟླ་བ། བརླ་ལྡེབ་ལ་ཆོ་ལོ་རིས་
ཡོད་ཟེར། དེར་འཁོར་པ་རྣམས་བཙལ་དུ་བཏང་བས། དེ་ལྟ་བུ་ཞིག་རྙེད་
པས། དེ་ལ་ཁྲུས་དང་གཙང་སྦྲ་བྱས། ལུས་ཀྱི་གོས་བརྗེས་ནས་རྒྱས་སར་
ཕྱུངས་བས། ཞིང་ཁམས་ ཐམས་ ཅད་བདེ་ བའི་ དཔེའོ། དོན་ལ་སྦྱར་ན།
སངས་རྒྱས་ སེམས་ ཅན་ གཉིས་ གཞི་གཅིག་པ་ནི་ རྒྱལ་ པོའི་བུ་ཡིན་ པ་འདྲ།
རང་ངོ་མ་ཤེས་འཁྲུལ་ནས་འཁོར་བར་འཁྱམས་པ་ནི་རྒྱལ་བུ་བོར་《བ་》དང་
འདྲ། རང་ངོ་ཤེས་པ་ནི་རྒྱལ་ས་ཟིན་པ་དང་འདྲ། བློན་པོ་ནི་བླ་མ། ཉི་ཟླ་
གཉིས་ནི་སེམས་ཀྱི་གསལ་ཆ། ཆོ་ལོ་ནི་འཁོར་འདས་གཉིས་ཀྱི་དཔེ་ཡོད་པའི་
ཕྱིར། ཁྲུས་དང་གཙང་སྦྲ་ནི་སྔོན་འགྲོའི་རིམ་པའོ། ། རྒྱལ་སར་བཏོན་པ་ནི་
རང་ངོ་ཤེས་ནས་སངས་རྒྱས་ཀྱི་ས་ཟིན་པ་དང་འདྲ། ༧ད་གཉིས་པ་སྐྱེས་བུ་
བྱད་ཀྱི་དཔེ་ནི་ཐམས་ ཅད་སྐྱེས་ནས་མ་གུམ་པར་ངོ་དང་བྲལ་མ་མྱོང་ཡང་།
222



སུས་ཀྱང་མ་མཐོང་བ་བཞིན། སེམས་ཉིད་ཡེ་གདོད་མ་ནས་རང་ཆས་སུ་མ་
སྦས་པར་ཡོད་ཀྱང་མ་མཐོང་བ་ལ། བླ་མས་ངོ་སྤྲོད་ནས་མཐོང་བ་བཞིན་བྱད་
ལྟ་ན་མེ་ལོང་དགོས་པ་ལྟ་བུའོ། ། གཉིས་པ་སྐྱེས་བུ་འོད་མཛེས་བྱ་བ་ཞིག་ཡོད་
པ་ལ། ལ་ལས་ཨ་པོ་འོད་མཛེས། ལ་ལས་ཨ་ནུ་འོད་མཛེས། ལ་ལས་ཨ་ཁུ་
འོད་མཛེས། ལ་ལས་ཨ་ཞང་འོད་མཛེས། ལ་ལས་བཟོའོ་འོད་མཛེས། ལ་
ལས་སྨན་པ་འོད་མཛེས། ལ་ལས་མིང་པོ་འོད་མཛེས། ལ་ལས་ནུ་བོ་འོད་
མཛེས་ལ་ སོགས་མཐོང་སྣང་དང་མིང་མང་དུ་ཡོད་ཀྱང་། ངོ་བོ་གཅིག་པ་
བཞིན། སེམས་ཉིད་ལ་སངས་རྒྱས་སེམས་ཅན་ཉོན་མོངས་ཡེ་ཤེས་འཁོར་བ་
མྱང་འདས། གཞི་ལམ་འབྲས་གསུམ་ལ་སོགས་མང་དུ་བརྗོད་ཀྱང་། སེམས་
ཉིད་ངོ་བོ་གཅིག་ལས་མ་འདས་པར་ངེས་པའོ། ད་བཞི་པ་ཏིལ་དང་མར་ཁུ་ནི།
ཏིལ་ཐམས་ཅད་ལ་ཆེ་ཆུང་བཟང་ངན་མེད་པར་མར་གྱི་ཁྱབ་པ་ནི་དཔེའོ། སྐྱེ་
འགྲོ་ཐམས་ཅད་ལ་ཆེ་ཆུང་བཟང་ངན་མེད་པར་སངས་རྒྱས་ཀྱི་དགོངས་པས་
ཁྱབ་པ་ནི། དོན་ལ་སྦྱར་ན་ བཞུ་བཏུལ་བྱས་ན་མར་དུ་འབྱུང་བ་ བཞིན།
རང་ངོ་ཤེས་ཉམས་སུ་བླངས་ན་སངས་རྒྱས་པའོ། ༧ད་ལྔ་པ་བུམ་པ་ནང་གི་
མར་མེ་བཞིན། ཞེས་པ་ནི། བུམ་པ་ནི་གཟུགས་ཕུང་། མར་མེ་ནི་རྣམ་ཤེས།
བུམ་པའི་ཁ་དང་མཆུ་ལ་སོགས་ལས། མར་མེའི་འོད་གསལ་བ་བཞིན། སྙིང་
གི་དཀྱིལ་དུ་སེམས་ཀྱི་འོད་དབང་པོའི་སྒོ་ལྔ་ལས་ཤར་བའོ། ། ད་དྲུག་པ་རྒྱལ་
པོ་བཙོན་འཛིན་ནི། ཡུལ་ཁམས་གཅིག་ཏུ་རྒྱལ་པོ་གཉིས་ཡོད་པ་ལ། ནང་
བློན་གསུམ་ཕྱི་བློན་ལྔ། དར་འཛིན་དྲུག་ཅུ་རྩ་གཅིག དམག་མི་བརྒྱད་ཁྲི་
བཞི་སྟོང་རེ་མཉམ་པོར་ཡོད། དེར་རྒྱལ་པོ་དེ་གཉིས་དུས་རྒྱུན་དུ་འཁྲུགས་པ་
223



ལ། རྒྱལ་པོ་བཟང་པོས་རྒྱལ་པོ་ངན་པ་དེ་དུས་ནམ་ཡང་མ་ཐུབ་པས། བློན་
པོ་ཞིག་ན་རེ། ད་ལན་འཕྲང་དོག་པ་གཅིག་ཏུ་སྒུགས་ལ། ཁོའི་དམག་གི་
སྔོན་ལ་འོང་བ་དེ། རྒྱལ་པོ་ཁོ་རང་ཡིན་པས། ངེད་རང་གིས་ཀྱང་རྒྱལ་པོ་མ་
འཆུགས་པར་རྒྱལ་པོ་ཙིར་གྱིས་ཟིན་དགོས། དེ་བཞིན་བློན་པོ་གསུམ་དང་ལྔ་
དང་། དར་འཛིན་དྲུག་ཅུ་དང་། དམག་མི་བརྒྱད་ཁྲི་བཞི་སྟོང་རང་རང་
གིས་སོ་སོ་ནས་ཟུངས་དང༌། ད་ལན་ངེད་རང་གིས་ཐུབ་པ་ཡིན་ཟེར་ནས།
དེ་ལྟར་བྱས་པས། རྒྱལ་པོ་ངན་པའི་རྒྱལ་བློན་དམག་མི་མི་སྡེ་དང་བཅས་པ།
རང་གི་སྲིད་དུ་གྱུར་ནས་ཡུལ་ཕྱོགས་དེར་དགྲ་མི་ལྡང་པ་ནི་དཔེའོ། དེ་ལ་རྒྱལ་
པོ་གཉིས་ནི་རིག་པའི་ཡེ་ཤེས་དང་མ་རིག་པ་དང་གཉིས་སོ། བློན་པོ་གསུམ་སྐུ་
གསུམ་དང་དུག་གསུམ། བློན་པོ་ལྔ་ནི་ཡེ་ཤེས་ལྔ་དང་དུག་ལྔ། དར་འཛིན་
དྲུག་ཅུ་རྩ་གཅིག་ནི། ཡེ་ཤེས་དྲུག་ཅུ་རྩ་གཅིག་དང་ཉོན་མོངས་དྲུག་ཅུ་རྩ་
གཅིག་ལ། དམག་མི་བརྒྱད་ཁྲི་བཞི་སྟོང་ནི། ཡེ་ཤེས་བརྒྱད་ཁྲི་བཞི་སྟོང་
དང་། ཉོན་མོངས་པ་བརྒྱད་ཁྲི་བཞི་སྟོང་ཡིན། དེ་ཡང་མ་རིག་པའི་རྣམ་
པར་རྟོག་པའི་རྒྱལ་པོ་དེ་རང་རིག་པའི་རྒྱལ་པོས་ཟིན་ནས། ཉོན་མོངས་པའི་
དམག་ཚོགས་རང་ཞི་ལ་འགྲོ་ནས། ཡུལ་ཕྱོགས་དེར་འགྲོ་ན་དགྲ་མེད་པ་དང་
འདྲའོ། དཔེ་དོན་མཚོན་བྱེད། གཏམ་རྒྱུད་རྫོགས་སོ། དཔེ་དོན་རྟགས་
གསུམ་ལ་སྦྱར་ནས་དོན་གཅིག་ཆོད་དུ་ཉམས་སུ་བླངས་དགོས་པ་ལགས་སོ།
དགེའོ།
224



ཀུན་ཏུ་བཟང་པོའི་འཆི་རྟགས་ཞེས་
བྱ་བ་བཞུགས་སོ།
སྐྱེ་ཤི་འདུ་འབྲལ་མེད་པ་ཡི། ཀུན་བཟང་ཉིད་ལ་གུ་དུན་ཧྲུན། དང་
པོ་གནའ་སྔ་ཐོག་མ་ཉིད། མ་རིག་པ་དང་བོན་གྱི་སྐུ། སྔ་ཕྱི་གཅིག་ལས་དབྱེ་
བ་མེད། མ་འཁྲུལ་སངས་རྒྱས་ཀུན་ཏུ་བཟང་། འཁྲུལ་ནས་ལས་དང་ཉོན་
མོངས་པས། དུག་ལྔ་མངོན་གྱུར་སྐྱེ་བ་བླངས། རིགས་དྲུག་གནས་སུ་ཕུང་པོ་
གྲུབ། ཉོན་མོངས་ལྔ་ཕུང་རྩ་ཡི་དྲ་བ་ལ། འབྱུང་བ་ལྔ་རུ་རང་བཞིན་གྲུབ།
ལྔ་ཕུང་ལུས་ལ་སྐྱེ་ཤི་ཡོད། དག་པའི་སེམས་ལ་སྐྱེ་འཆི་མེད། སྐྱེ་འཆི་མེད་
པར་སུས་ཤེས་པ། དེ་ཉིད་ཀུན་ཏུ་བཟང་པོ་ཡིན། འཆི་བ་ཞེས་བྱ་རྣམ་རྟོག་
སྟེ། རྣམ་ རྟོག་འཇོམས་བྱེད་འཕོ་བ་ཡིན། ལུས་ནི་འབྱུང་ལྔ་བག་ ལ་ ཞ།
སེམས་ནི་ལས་དབང་རྐྱེན་ཕྱིར་འཁོར། བག་ཆགས་རྒྱུ་ཡིས་ལུས་ལེན་ཏེ། ཚེ་
དང་དབང་པོ་རྣམ་པར་ཤེས། འགགས་པ་འཆི་བའི་མཚན་ཉིད་ཡིན། ལུས་
ཅན་འཆི་བའི་རྟགས་བསྟན་པ། རྩེ་ཆུ་ཁུ་བ་འདོར་ཚེ་སྦྲིད་ན་ལོ་གཅིག་ནས་
འཆི། རྩ་ཆུ་ཁུ་བ་དུས་གཅིག་ཏུ་འབྱུང་ན་ལོ་གཅིག སེན་མོའི་བཀྲག་ཤོར་ན་
ཟླ་བ་དྲུག རྐང་རྗེས་དུམ་བུ་མ་ཚང་ན་ཟླ་བ་བཞི། སྣ་རྩེ་མ་མཐོང་ན་ཟླ་བ་
གསུམ། རང་ གི་ གཟུགས་ བརྙན་ ནམ་ མཁར་ མ་ མཐོང་ ཟླ་ བ་ གཅིག་ ན།
མཐེབ་ཆུང་བཞི་དུས་གཅིག་མེད་ན་ཟླ་བ་གཅིག་ན། སྙིང་ཁ་རྐང་པ་འགྲུས་མ་
225



ཐག་ཏུ་སྐམ་ན་ཟླ་བ་གཉིས། གཞན་གྱི་མིག་ཏུ་གཟུགས་བརྙན་མ་མཐོང་ན་ཟླ་
བ་ཕྱེད། ལུས་བརྙན་< གཟུགས་བརྙན་> དྲི་མས་གཡོགས་ན་ཟླ་བ་བཞི་ན།
གྲིབ་མ་ལྷོ་ཕྱོགས་སུ་འགྲོ་བ་མཐོང་ན་དེ་ཉིད་འཆི། ལྕེ་རྩེ་མི་མཐོང་ཞག་གསུམ་
ན། མིག་གཡོན་གཟུགས་བརྙན་མེ་ལོང་ལ་མེད་ན་ཞག་གསུམ་ན། ཧ་ཅེས་
གྲང་ལ་ཆུ་ཞེས་དྲོ་ན་ཞག་གསུམ་ན། ལྕེ་སྐྱོད་མི་ནུས་ན་ཞག་བཅུ་ན། དཔྲལ་
བའི་རི་མོ་གསུམ་མེད་ན་ཞག་གསུམ་ན། ནམ་མཁར་གྲིབ་མ་མི་གཟུགས་མེད་
ན་ཟླ་བ་གསུམ་ནས་འཆི། སྒྲ་དང་འོད་དང་དུ་བ་གསུམ་མེད་ན་ཞག་བདུན་
དག་ན་འཆི། རེ་རེ་མེད་ཀྱང་བཟློག་པར་བྱ། ལུས་པོ་ཆུ་ལྟར་གྲང་བ་དང་།
མེ་བཞིན་དུ་འབར་བ་དང༌། རྡོ་རྗེ་བཞིན་དུ་ལྗིད་པ་དང་། ཟས་ཀྱི་རོ་ནི་མི་
ཚོར་དང་། ལུས་ཀྱིས་རེག་བྱ་ནི་མི་ཚོར་དང་། ལུས་པོ་སྐྱོད་པར་མི་ནུས་པ།
མྱུར་དུ་འཆི་བའི་རྟགས་སུ་བསྟན། ཤ་བ་ཞོན་ནས་ལ་བརྒལ་ཟླ་བ་གསུམ།
སྤྲེའུ་དཀར་ཞོན་ལ་བརྒལ་ན་ཉིན་ཞག་གཅིག རྨི་ལམ་འཆི་བའི་རྟགས་སུ་
བསྟན། དེ་ནས་འཆི་བ་བསླུ་བ་ནི། དགེ་བཅུ་སྤྱད་ནས་སེམས་ཅན་སྲོག་
སྐྱབས་དང་། བདེར་གཤེགས་སྐུ་གདུང་མཆོད་རྟེན་བཞེངས་པ་དང༌། ལམ་
འཕྲང་ཉེའུ་འདོན། སྦྱིན་པ་བཏང༌། སྦྱིན་སྲེག་གཏོར་མ་བཏང་བར་བྱ།
སྡོམ་པ་སྲུང་ཞིང་དགེ་བ་སྤྱད། མདོ་འབུམ་རྒྱུན་ཀློག་ཁ་འདོན་བྱ། ཡི་དམ་
ལྷ་སྒོམ་སྙིང་པོའི་བྱ་བ་བརྗོད། མི་འཆི་ཚེ་ཡི་སྒྲུབ་པ་བྱ། བཅུད་ལེན་སྨན་གྱི་
བཅུད་ཡང་བླང་། ཚད་མེད་བཞི་ལྡན་སྟོང་ཉིད་སྒོམ། དེ་ནི་འཆི་བ་ཞེས་བྱ་
རྣམ་རྟོག་འདི། དངོས་པོ་ཀུན་ལ་མེད་མོད་ཀྱི། རང་གི་རྣམ་པར་རྟོག་པ་
ལས་བྱུང༌། རྣམ་པར་རྟོག་པ་འཆི་ཞེས་བྱ། དེ་བས་རྣམ་པར་རྟོག་གཞོམས་
226



ཤིག ། རྣམ་པར་མི་རྟོག་པ་བསྒོམ་པར་བྱ། ཀུན་བཟང་ངང་ལས་མཉམ་
གནས་ཏེ། སྤྱི་བོར་ཟླ་བ་ཨ་དཀར་པོ་ལས། བདུད་རྩི་རྒྱུན་བྱུང་ལུས་པོ་གང་
བར་གྱུར། དམིགས་པ་དེས་ནི་འཆི་བདག་འཇོམས། ཀུན་ཏུ་བཟང་པོས་
འཆི་བདག་འཇོམས་ པར་ བྱེད་ པ། འཆི་ མེད་ གཙུག་ ཕུད་ དགོངས་ པའོ།
འཆི་བ་བཟློག་པའི་ཐབས་ཉིད་དེ། ལས་དགེ་བ་སྤྱོད་དང་འཕྲད་པར་ཤོག
ཀུན་ཏུ་བཟང་པོའི་འཆི་བདག་འཇོམས་པ་རྫོགས་སོ། ། དགེའོ། སྨྲས་པ།
རླབས་ཆེན་བསོད་ནམས་རྒྱ་མཚོས་བསྐྲུན་པའི་དངོས། སྐལ་ལྡན་བློ་ཡི་ཡང་
རྩེར་སྨིན་པ་གང༌། གསང་བདག་རྒྱལ་བ་སྲས་བཅས་གཤེགས་ལམ་དུ། ཉེ་
བར་འཁྲིད་པའི་གདམས་པ་ཨ་ཁྲིད་ཅེས། གང་དེ་ཆུ་ལྷའི་ཕག་ཏུ་ཡིབ་དོགས་
ཏེ། རྒྱལ་བསྟན་སྲུང་སྐྱོང་བོན་གྱི་ཚོགས་པ་ཡིས། འཕྲུལ་དཔར་དྲངས་པའི་
རྣམ་དཀར་མཆིས་སོ་ཅོག བསྟན་འགྲོ་དགེ་དང་རྒྱས་ པའི་རྒྱུར་གྱུར་ཅིག
གསང་ཆེན་སྙིང་པོ་ཡེ་རིག་སྟོན་པའི་གཞུང་། ཁྲི་གདུགས་འབྱུང་བྱའི་དབང་
པོར་གྱུར་པ་བཞིན། ཕྱོགས་ འཛིན་ལོག་ ལྟའི་ ཁྲོད་ དུ་ གསལ་ དཀའ་མོད།
ཡང་དག་བསྟན་འཛིན་ཐར་པའི་རྒྱན་དུ་བསམ། འདི་སོགས་བྱས་དང་བགྱི་
བའི་བསོད་ནམས་གང་། ། ཕན་བདེའི་འབྱུང་གནས་རྒྱལ་བསྟན་རྒྱས་པ་དང་།
མཐའ་ཡས་མ་རྣམས་བྱང་ཆུབ་མྱུར་ཐོབ་ཕྱིར། རིས་མེད་བློ་ཡིས་ཡོངས་སུ་
བསྔོ་བར་བགྱི། བསྔོ་སྨོན་དང་འབྲེལ་བའི་དཔར་བྱང་འདི་ཉིད་ལས་བྱེད་པ་
པོ་བསྟན་འཛིན་རྣམ་དག་པས་བྲིས་པ་དེ་བཞིན་དུ་གྱུར་ཅིག །
227



མན་ངག་རིན་པོ་ཆེ་ཨ་ཁྲིད་ཀྱི་སྔོན་འགྲོའི་ཚིག་
བཤད་རྣམས་བཞུགས་སོ།
བླ་མ་བཀའ་དྲིན་ཅན་ལ་ཕྱག་འཚལ་ལོ། མན་ངག་རིན་པོ་ཆེ་ཨ་ཁྲིད་ཀྱི་མི་
རྟག་པ་བསྒོམ་པའི་ཐབས་ལ། ལུས་གནད་ཏིང་འཛིན་དང་ལྡན་པར་བྱ་ལ། མི་རྟག་པའི་
བོན་རྣམས་ཡིད་ལ་བསམ་ཞིང་ངག་ཏུ་འདི་སྐད་དོ། །
ཀྱེ་མ་བརྒྱུད་པའི་བླ་མ་རྣམས་ལ་གསོལ་བ་འདེབས། རྒྱུ་ལས་གྲུབ་པའི་
གཟུགས་འདི་རྐྱེན་གྱིས་འཇིག ལས་ཀྱིས་འབྲེལ་བའི་ལུས་སེམས་ཅིས་ཀྱང་
འབྲལ། རྟག་ཏུ་རེ་བའི་མི་ཚེ་ཡེངས་ལ་ཟད། འདི་ལ་རྟག་པར་འཛིན་པ་
སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། ཕྱི་སྣོད་འཇིག་རྟེན་མེ་
ཆུ་རླུང་གིས་འཇིག ནང་བཅུད་སེམས་ཅན་ནད་མུག་མཚོན་གྱིས་ སྟོངས།
ཐམས་ཅད་འཇིག་པའི་རང་བཞིན་ཡིན་པ་ལ། འདི་ལ་རྟག་པར་འཛིན་པ་
སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། དུས་གསུམ་སངས་རྒྱས་
མྱ་ངན་འདས་ཚུལ་སྟོན། ཁམས་གསུམ་སེམས་ཅན་དེ་བཞིན་ལུས་པ་མེད།
སྐྱེས་ནས་འཆི་བའི་རང་བཞིན་ཡིན་པ་ལ། འདི་ལ་རྟག་པར་འཛིན་པ་སྙིང་རེ་
རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། རགས་པའི་ལོ་ཟླ་ཞག་གྲངས་
རབ་ཏུ་འགྱུར། ཕྲབའི་སྐད་ཙམ་དེ་བཞིན་མི་རྟག་པ། ཐམས་ཅད་འགྱུར་
བའི་རང་བཞིན་ཡིན་པ་ལ། འདི་ལ་རྟག་པར་འཛིན་པ་སྙིང་རེ་རྗེ། མི་རྟག་
228
，



རྒྱུད་ལ་སྐྱེ་བར་བྱིན་གྱིས་རློབས། བསགས་ཤིང་ཚིམ་པ་མེད་པའི་ལོངས་སྤྱོད་
དང༌། སྤྱད་ཀྱང་ཟད་པ་མེད་པའི་འདུ་འཛི་ལ། བསམ་ན་སྙིང་པོ་མེད་པར་
ཤེས་བཞིན་དུ། འདི་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་
བར་བྱིན་གྱིས་རློབས། ཅིས་ཀྱང་འཆི་ངེས་ནམ་འཆི་ཆ་ཡང་མེད། འཆི་རྐྱེན་
མ་ངེས་འཆི་བའི་ གནས་ མ་ངེས། བསམ་ན་ རོ་ཡི་ རང་བཞིན་ ཡིན་ པ་ལ།
འདི་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས།
འཐབ་པས་མི་ཐུབ་བྲོས་པས་སུ་མེ་ཐར། ཞུས་པས་མི་གནང་བསླུས་པས་ཅི་ལ་
སྤུས། དུས་ལ་བབ་ཚེ་གང་གིས་མི་སྡོང་ན། འདི་ལ་རྟག་པར་འཛིན་པ་སྙིང་
རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། མཁས་པའི་གཏོད་དཔྱད་
བརྩེ་བའི་བཙའ་རྫི་དང་། མདའ་དགུའི་ཟས་དང་གཉེན་གྱིས་མཐའ་བསྐོར་
ཀྱང་། ཤེས་དགུ་དྲན་བཅུའི་ཐབས་ཀྱིས་མི་བཤོལ་ན། འདི་ལ་རྟག་པར་
འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། གནམ་ལ་ཟླ་
ཐིམ་ས་ལ་ཞག་ཀྱང་ཐིམ། ཚེ་ཡི་དུས་ཟད་བདུད་ཀྱི་བསུ་མ་སླེབས། ཆ་མེད་
ཡུལ་དུ་རྒྱུས་མེད་འགྲོ་དགོས་ན། འདི་ལ་རྟག་པར་འཛིན་པ་སྙིང་རེ་རྗེ། མི་
རྟག་རྒྱུད་ལ་སྐྱེ་བར་བྱིན་གྱིས་རློབས། ཐལ་བའི་ལས་ལ་འགྱོད་ཀྱང་བཅོས་
ཐབས་མེད། དགེ་བ་དྲན་ཀྱང་འཕྱིས་པས་ཕན་སྟོབས་ཆུང༌། ཅི་འདྲའི་དུས་
གཅིག་སྟེང་དུ་འོང་ངེས་ན། འདི་ལ་རྟག་པར་འཛིན་པ་སྙིང་རེ་རྗེ། མི་རྟག་
རྒྱུད་ལ་སྐྱེ་བར་བྱིན་གྱིས་རློབས། འཆི་བ་ཤེས་ཀྱང་ཕན་པའི་ཐབས་རྣམས་
ཟད། འཇིགས་ ཤིང་ སྐྲག་ ཀྱང་ བྲོས་ ཤིང་ འཁྱོགས་ ས་ མེད། འཕྲེང་ ཞིང་
ཆགས་ཀྱང་དབང་མེད་འགྲོ་དགོས་ན། འདི་ལ་རྟག་པར་འཛིན་པ་སྙིང་རེ་རྗེ།
229



མི་རྟག་ རྒྱུད་ ལ་ སྐྱེ་བར་ བྱིན་གྱིས་རློབས། དུས་ཀྱིས་ གཏུགས་པས་འབྱུང་
གཞིའི་སྟོབས་ཀྱང་ཤོར། ཚོགས་དྲུག་འགགས་ནས་ ཕ་རོལ་ སྣང་བ་འཆར།
རྣམ་ཤེས་རྟེན་མེད་དྭ་བུར་བུད་དགོས་ན། འདི་ལ་རྟག་པར་འཛིན་པ་སྙིང་རེ་
རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། གཅེས་པའི་ལུས་འདི་ཀུན་ལ་
བྱུར་དུ་ཆེ། མང་པོའི་གསེབ་ནས་བདག་རང་གཅིག་པུར་འགྲོ། ལག་སྟོང་
སྒྲེན་བུར་བུད་ནས་འགྲོ་དགོས་ན། འདི་ལ་རྟག་པར་འཛིན་པ་སྙིང་རེ་རྗེ།
མི་རྟག་རྒྱུད་ལ་སྐྱེ་བར་བྱིན་གྱིས་རློབས། གཏན་དུ་འཁྱམས་ཀྱང་ད་རུང་སུན་
པ་མེད། རྒྱུན་དུ་མནར་ཀྱང་ལས་ལ་བྲེད་མི་ཤེས། ད་རུང་འཁོར་བ་བློ་ཡིས་
མི་ཐོང་པའི། མི་ཚེ་སྟོང་ཟད་མཁན་ཁྱོད་སྙིང་རེ་རྗེ། མི་རྟག་རྒྱུད་ལ་སྐྱེ་བར་
བྱིན་གྱིས་རློབས། བྱའོ་སྙམ་པའི་དགེ་བ་གྱེས་ལ་བོར། ཐོབ་པར་དཀའ་བའི་
མི་ཚེ་ཡེངས་ལ་ཟད། ད་རུང་ངེས་ཤེས་རྒྱུད་ལ་མ་སྐྱེས་པའི། མདོ་མེད་ལེ་ལོ་
མཁན་ཁྱོད་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། ཉེས་པའི་
གཞི་མ་ རང་རྒྱུད་རེངས་སུ་འཇུག ཐར་པའི་འགྲམ་གཞི་དགེ་བ་རྐྱེན་ཁར་
ཤོར། ད་རུང་བློ་ཐག་གཏིང་ནས་མ་ཆོད་པའི། འཁོར་བ་རང་རྒྱུད་མཁན་
ཁྱོད་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། འཆི་བ་རྗེས་སུ་
དྲན་པར་བྱིན་གྱིས་རློབས། དགོས་མེད་ རྒྱུད་ལ་སྐྱེ་བར་བྱིན་གྱིས་རློབས།
བྱར་མེད་བློ་ལ་འདས་པར་བྱིན་གྱིས་རློབས། ཐམས་ཅད་སྒྱུ་མར་རྟོགས་པར་
བྱིན་གྱིས་རློབས། བརྒྱུད་པའི་བླ་མ་རྣམས་ལ་གསོལ་བ་འདེབས། ཞེས་པ་ཨ་
ཁྲིད་ཀྱི་མི་རྟག་པའི་ཚིག་བཤད་འདི་ནི། གཡས་རུ་མཁར་སྣ་དཔལ་གྱི་ཡང་དབེན་དུ་བྲུ་
སྟོན་རྒྱལ་བ་གཡུང་དྲུང་གིས་སྦྱར་བའོ། ༧མཎྜལ་ཡན་ལག་བདུན་པ་ཞེས་བྱ་བ། དུས་
230



གསུམ་གྱི་བླ་མ་དང་བདེ་བར་གཤེགས་པ་རྣམས་ལ་ཕྱག་འཚལ་ལོ། དང་པོ་སེམས་བསྐྱེད་
པ་ནི། ན་མོ་ཕྱོགས་བཅུ་ན་བཞུགས་པའི་བདེ་བར་གཤེགས་པ་རྣམས་བདག་
ལ་དགོངས་སུ་ གསོལ། ས་ལ་ གནས་ པའི་ གཡུང་དྲུང་སེམས་དཔའ་རྣམས་
བདག་ལ་དགོངས་སུ་གསོལ། བླ་མ་རིན་པོ་ཆེ་བརྒྱུད་པ་དང་བཅས་པ་རྣམས་
བདག་ལ་དགོངས་སུ་གསོལ། བདག་མིང་འདི་ཞེས་བགྱིས་པས། དུས་འདི་
ནས་བཟུང་ནས། ཇི་སྲིད་འཁོར་བ་མ་སྟོངས་ཀྱི་བར་དུ། སྔོན་གྱི་སངས་རྒྱས་
དང་གཡུང་དྲུང་སེམས་དཔའ་རྣམས་ཀྱིས་བྱང་ཆུབ་མཆོག་ཏུ་ཐུགས་བསྐྱེད་པ་
བཞིན་ དུ། བདག་ གིས་ ཀྱང་ བྱང༌ ཆུབ་ མཆོག་ ཏུ་ སེམས་ བསྐྱེད་ པར་
བགྱིའོ། ། བདག་དང་འགྲོ་བ་ སེམས་ ཅན་ཐམས་ ཅད་མྱུར་དུ་རྫོགས་ པའི་
སངས་རྒྱས་ཐོབ་པར་གྱུར་ཅིག གཉིས་པ་སྐྱབས་སུ་འགྲོ་བ་ནི། བདག་དང་འགྲོ་
བ་སེམས་ཅན་ཐམས་ཅད་ཀྱིས། དུས་གསུམ་གྱི་བླ་མ་དང་བདེ་བར་གཤེགས་
པ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། ༧ནོར་བུ་ལྟ་བུ་གཙུག་གི་རྒྱན་
དུ་ དཀོན། མ་རིག་མུན་ སེལ་ སྣང་ གསལ་ སྒྲོན་མའི་མཆོག ། སྐུ་གསུམ་
འབྱུང་གནས་ དཔོན་གསས་བླ་མ་ལ། ། གུས་ པས་ ཕྱག་ འཚལ་ དང་ བས་
སྐྱབས་སུ་མཆི། ། ཉིན་སྐར་ལྟ་བུ་ཐུགས་རྗེའི་འབྱུང་གནས་དཀོན། ། ཐར་
ལམ་བདེ་འབྱེད་ས་མཁན་ལམ་པའི་མཆོག ། འགྲོ་བའི་མགོན་སྐྱབས་དུས་
གསུམ་བདེར་ གཤེགས་ ལ། གུས་ པས་ ཕྱག་ འཚལ་ དང༌ བས་ སྐྱབས་ སུ་
མཆི། ། གཞའ་ཚོན་ལྟ་བུ་སྣང་སྲིད་རྒྱན་དུ་དཀོན། ། ལྐུགས་པ་ཁ་འབྱེད་
གྲོལ་བ་ལྗགས་ཀྱི་མཆོག ། བསྟན་པའི་ རྒྱལ་ མཚན་ སྐུ་ གདུང་ གསུང་ རབ་
ལ། ། གུས་པས་ཕྱག་འཚལ་དང་བས་སྐྱབས་སུ་མཆི། ། ཨུད་འབར་ལྟ་བུ་
231



དགེ་ལ་འདུན་སྤྱོད་དཀོན། ། བློ་སྒྲོམ་སྒོ་འབྱེད་འཕྲུལ་གྱི་ལྡེ་མིག་མཆོག །
འགྲོ་བའི་འདྲེན་སྟོན་ཕྱོགས་བཅུའི་གཤེན་རབ་ལ། ། གུས་པས་ཕྱག་འཚལ་
དང་བས་སྐྱབས་སུ་མཆི། ། གསུམ་པ་སྡིག་པ་བཤགས་པ་ནི། ། བདག་དང་འགྲོ་
བ་སེམས་ ཅན་ ཐམས་ ཅད་ ཀྱིས། ། ཚེ་ རབས་ ཐོག་ མ་ དཔག་ ཏུ་ མེད་ པ་
ནས། ། ཐ་མ་ད་ལྟའི་ལུས་འདི་བླངས་པ་ཡན་ཆད་དུ། ། སྡིག་པ་མི་དགེའི་
ལས་རྣམས་ཅི་བགྱིས་པ། བདེར་གཤེགས་ཁྱེད་ལ་མི་འཆབ་མཐོལ་ལོ་བཤགས།
། མི་དགེའི་ལས་རྣམས་ཅི་བགྱིས་སྒྲིབ་པ་ནི། ཁྱེད་ཀྱིས་ཐུགས་རྗེས་ཀུན་ཀྱང་
བྱང་བར་མཛད་དུ་གསོལ། ། དགེ་བ་ཀུན་གྱི་རྗེས་སུ་བདག་ཡི་རང་བར་
བགྱིའོ། ། བཞི་པ་མཎྜལ་འབུལ་བ་ནི། བོན་ཉིད་ཡེ་ནས་རྣམ་པར་དག་པ་
བཞིན། ། སེམས་ཉིད་དེ་བཞིན་རྣམ་པར་དག་པ་སྟེ། ། བག་ཆགས་སྒྲིབ་པ་
མ་ལུས་བསལ་བའི་ཕྱིར། ། གསལ་བའི་མཎྜལ་ཡོངས་སུ་ཕྱི་བར་བྱའོ། ། ན་
མ་ཨ་དཀར་གཤའ་ཡ་ནི་ཤག་ས་ལེ་ སང་ངེ་ཡེ་སྭཱཧཱ། ། བྲུ་རི་ཏི་གར་མ་ལ་
ཧོ། ། ཨ ཡཾ་རཾ་མཾ་ཁཾ་ཧཱུྃ་ཤག་ས་ལེ་སང་ངེ་སྭཱ་ཧཱ། ། ཕྱེད་ཕུར་ས་ལེ་ཧ་ལོ་
སེང་། ། ཞིང་ཁམས་གསེར་གྱི་ས་གཞི་ལ། ། བོན་ཉིད་ཕྱོགས་མེད་ཟླུམ་པོར་
བཀོད། ། མཉམ་ཉིད་རྫི་བཅག་མཉམ་དུ་སྙོམས། ། བཏང་སྙོམས་དྲི་ཡིས་
བྱུག་པར་བྱ། ། སྤྲོས་བྲལ་ཆུ་ཡིས་ཆག་ཆག་གདབ། ། བདེ་སྡོང་མེ་ཏོག་ཚོམ་
བུར་བཀོད། ། རིག་སྟོང་རིན་ཆེན་གཅལ་དུ་བཀྲམ། ། བླ་མ་བདེར་གཤེགས་
ཡི་དམ་ལྷ་ཚོགས་དང༌། ། བསྟན་པ་སྲུང་བའི་དམ་ཅན་རྣམས་ལ་འབུལ། །
གཉིས་མེད་འགྲོ་བའི་དོན་དུ་བཞེས་སུ་གསོལ། ། ཨོཾ་ཨ་ཧ་ཧ་ཧེ་ཧེ་ཕྱོད་ཕུར་
སལེ་ཧ་ལོ་སེང་། ཕྱོགས་ བཅུའི་ དུས་ གསུམ་ གྱི་བདེ་བར་གཤེགས་ པ་ དང༌།
232



དཔོན་གསས་བླ་མ་རྣམས་ཀྱི་ཐུགས་དམ་མཎྜལ་བཀྲ་གསལ་འདི་ཡིས་བསྐང་
པར་གྱུར་ཅིག སྒྲུབ་པ་པོ་རྣམས་ཀྱི་བར་ཆད་ཐམས་ཅད་ཉེ་བར་ཞི་བར་གྱུར་
ཅིག འདོད་པ་དགུ་འགྱུར་ལ་སོགས་ཏེ། གནོད་སྦྱིན་ནོར་བདག་རྣམས་ཀྱི་
ཐུགས་དམ་གྱི་རྒྱུད་བསྐུལ་ནས། སྒྲུབ་པ་པོ་ལ་རིན་པོ་ཆེའི་ཆར་བབས་ཏེ།
སེམས་ཅན་དབུལ་ཕོངས་ཀྱི་སྡུག་བསྔལ་ཞི་བར་གྱུར་ཅིག་བསྭཱ་ཨོཾ་ཛམྦྷ་ལ་ཛ་
ལནྡྲ་ཡེ་སྭཱཧཱ། ཁམས་གསུམ་གྱི་སེམས་ ཅན་ཐམས་ཅད་ཀྱི་ལོག་རྟོག་ངན་པ་
ཐམས་ཅད་སེལ་བར་གྱུར་ཅིག བདག་དང་འགྲོ་བ་ཀུན་གྱི་ལུས་ངག་ཡིད་
གསུམ་གྱི་བསྡུས་ པའི་ རྒྱན་དང་ལོངས་སྤྱོད་དགེ་བའི་ རྩ་བ་དང༌། བསོད་
ནམས་ཀྱི་ཚོགས་སུ་གྱུར་པ་དེ་དག་ཐམས་ཅད། དུས་གསུམ་གྱི་བླ་མ་དང་བདེ་
བར་གཤེགས་པ་རྣམས་ལ་མཆོད་པ་འབུལ། སྟོང་གསུམ་འཇིག་རྟེན་མཐའ་
དག་གི གཟུགས་སུ་སྣང་བ་ཐམས་ཅད་ཀུན། སྐུ་མཆོག་ཕྱག་རྒྱའི་མཆོད་པ་
འབུལ། སྟོང་གསུམ་འཇིག་རྟེན་མཐའ་དག་གི། སྒྲ་རུ་གྲགས་པ་ཐམས་ཅད་
ཀུན། གསུང་མཆོག་ཕྱག་རྒྱའི་མཆོད་པ་འབུལ། སྟོང་གསུམ་འཇིག་རྟེན་
མཐའ་དག་གི། ཡིད་ཀྱི་དྲན་རྟོགས་ཐམས་ ཅད་ཀུན། ཐུགས་མཆོག་ཕྱག་
རྒྱའི་མཆོད་པ་འབུལ། སྟོང་གསུམ་འཇིག་རྟེན་མཐའ་དག་གི། སྐྱོན་དང་
ཡོན་ཏན་ ཐམས་ ཅད་ ཀུན། ཡོན་ ཏན་ ཕྱག་ རྒྱའི་ མཆོད་ པ་འབུལ། སྟོང་
གསུམ་འཇིག་རྟེན་མཐའ་དག་གི། བདེ་དང་ སྡུག་བསྔལ་ཐམས་ཅད་ཀུན།
ལས་མཆོག་ཕྱག་རྒྱའི་མཆོད་པ་འབུལ། ལྔ་པ་གསོལ་བ་གདབ་པའི་ཡན་ལག་ནི།
བླ་མ་བདེར་གཤེགས་ཡི་དམ་ལྷ་ཚོགས་ལ། འགྲོ་བ་ཀུན་དང་བཅས་ཏེ་སྐྱབས་
སུ་མཆི། མྱ་ངན་མི་འདའ་བཞུགས་པར་གསོལ་བ་འདེབས། ཐུགས་རྗེས་
233



བཏང་བྲལ་ མེད་པར་བཟུང་དུ་གསོལ། དྲུག་པ་སྨོན་ལམ་གདབ་པ་ནི། ན་མོ་
བདག་གིས་བྱང་ཆུབ་མཆོག་ཏུ་སེམས་བསྐྱེད་པ་འདི་དག་བདེན་པའི་བྱིན་
རླབས་དང་། བསོད་ནམས་ཀྱི་འབྲས་བུ་ཡིས། བདག་དང་བདག་འ་ས་བྱུང་
བའི་འཁོར་འདས་ཀུན་གྱི་རྟེན་ཅིང་འབྲེལ་བ་ཐམས་ ཅད། འགྲོ་བ་སེམས་
ཅན་གྱི་དོན་བྱེད་པར་གྱུར་ཅིག བདག་གི་ལུས་སྐུ་རུ་གྱུར་ནས་སེམས་ཅན་གྱི་
དོན་བྱེད་པར་གྱུར་ ཅིག ངག་གསུང་དུ་གྱུར་ནས་སེམས་ ཅན་གྱི་དོན་བྱེད་
པར་གྱུར་ཅིག ཡིད་ཐུགས་སུ་གྱུར་ནས་སེམས་ཅན་གྱི་དོན་བྱེད་པར་གྱུར་ཅིག
ཡོན་ཏན་ལེགས་པར་གྱུར་ནས་སེམས་ཅན་གྱི་དོན་བྱེད་པར་གྱུར། ཕྲིན་ལས་
རྩལ་བ་མེད་པར་ལྷུན་གྱིས་གྲུབ་ནས་ སེམས་ ཅན་གྱི་དོན་བྱེད་པར་གྱུར་ཅིག
རང་རིག་རང་ལ་ཤར་ནས་སེམས་ཅན་གྱི་དོན་བྱེད་པར་གྱུར་ཅིག འཁྲུལ་
སྣང་ཡེ་ཤེས་སུ་ཤར་ནས་སེམས་ཅན་གྱི་དོན་བྱེད་པར་གྱུར་ཅིག ཉོན་མོངས་
པ་རང་སར་གྲོལ་ནས་སེམས་ཅན་གྱི་དོན་བྱེད་པར་གྱུར་ཅིག སྣང་བ་དབང་
དུ་འདུས་ནས་སེམས་ཅན་གྱི་དོན་བྱེད་པར་གྱུར་ཅིག བར་ཆད་བདུད་ལས་
རྒྱལ་ནས་སེམས་ཅན་གྱི་དོན་བྱེད་པར་གྱུར་ཅིག ས་བཅུ་ཟིལ་གྱིས་ནོན་ནས་
སེམས་ཅན་གྱི་དོན་བྱེད་པར་གྱུར་ཅིག སྒྲིབ་གཉིས་བྱང་ཞིང་ཚོགས་གཉིས་
རྫོགས་ནས་སེམས་ཅན་གྱི་དོན་བྱེད་པར་གྱུར་ཅིག སྐུ་གསུམ་མངོན་དུ་གྱུར་
ནས་སེམས་ཅན་གྱི་དོན་བྱེད་པར་གྱུར་ཅིག ཡེ་ཤེས་ལྔ་དང་ལྡན་ནས་སེམས་
ཅན་གྱི་དོན་བྱེད་པར་གྱུར་ཅིག སྤངས་རྟོགས་ཕུན་སུམ་ཚོགས་ནས་སེམས་
ཅན་གྱི་དོན་བྱེད་པར་གྱུར་ཅིག མཚན་དང་དཔེ་བྱད་ལྡན་ནས་སེམས་ཅན་
གྱི་དོན་བྱེད་པར་གྱུར་ཅིག ཐུགས་རྗེ་ཆེན་པོ་བཞི་དང་ལྡན་ནས་སེམས་ཅན་
234
-
，



གྱི་དོན་བྱེད་པར་གྱུར་ཅིག བདག་ཉིད་གཤེན་ལྷ་འོད་དཀར་སྐུ་རུ་གྱུར་ནས།
འགྲོ་བ་སེམས་ཅན་ཐུགས་རྗེས་འདྲེན་པར་ཤོག རང་བཞིན་མེད་པའི་བདལ་
ཁྱབ་གསུང་ཐོས་ནས། སྟོང་གསུམ་བོན་གྱི་འཁོར་ལོ་བསྐོར་བར་ཤོག མ་
གཡོས་བདེ་བ་ཆེན་པོའི་དོན་རྟོགས་ཏེ། ཡེ་ཤེས་རིག་གསལ་འཁོར་བ་དོང་
སྡུག་ནས། ཀུན་ཀྱང་བླ་མེད་འབྲས་བུ་ཐོབ་པར་ཤོག བདུན་པ་བསྔོ་བའི་ཡན་
ལག་ནི། བདག་དང་མཆོད་ཡོན་གྱི་བདག་པོ་ཡི། དགེ་བའི་རྩ་བ་འདི་དག་ལ་
སོགས། འཁོར་འདས་ཀུན་གྱི་དུས་གསུམ་གྱི་དགེ་རྩ་ཐམས་ཅད། འགྲོ་བ་
ཀུན་གྱི་དོན་དུ་བླ་ན་མེད་པའི་བྱང་ཆུབ་མཆོག་ཏུ་བསྔོས་པས། དགེ་བའི་རྩ་བ་
དང་བསོད་ནམས་ཀྱི་ཚོགས་དཔག་ཏུ་མེད་པར་གྱུར་ནས། བདག་དང་འགྲོ་
བ་སེམས་ཅན་ཐམས་ཅད་མྱུར་དུ་བླ་ན་མེད་པའི་འབྲས་བུ་རྫོགས་པའི་སངས་
རྒྱས་ཐོབ་པར་གྱུར་ ཅིག དེ་ནས་མཎྜལ་བསྡུ་བ་ནི། བོན་ཉིད་སེམས་ཉིད་ཡེ་
ནས་མི་འགྱུར་ཏེ། ཚིག་དང་སེམས་ཅན་འདུས་བྱས་མི་རྟག་པ། ལེགས་བྱས་
དེ་ལ་ཉེས་བྱས་གང་ལགས་པ། བླ་མ་བདེར་གཤེགས་རྣམས་ལ་བཟོད་པར་
གསོལ། གཏན་དུ་བསྐྱོད་པ་མ་ལགས་ཏེ། སླར་ཡང་འགྲོ་བའི་དོན་དུ་ཐུགས་
རྗེས་དགོངས། ཨོཾ་ཨཱ་ད་ད་དེ་དེ་ཕྱོད་ཕྱོད་ས་ལེ་ཧ་ལོ་སེང་། ཞེས་བརྗོད་ལ་
མཐའ་ནས་ གཡོན་ སྐོར་དུ་བསྡུའོ། དེ་ ལྟར་མཎྜལ་ཡན་ལག་བདུན་པ་འདི། ལམ་ལ་
འཇུག་པ་རྣམས་ཀྱི་སྤྱོད་ཡུལ་དུ། དྲི་མེད་ལུང་གི་དགོངས་པ་མདོར་བསྡུས་ནས། ཁོ་བོ་
གཡོར་མེ་བདག་གིས་བཀོད་པ་འདིས། འགྲོ་བ་ཀུན་གྱི་ཐར་ལམ་ཕྱེད་གྱུར་ཅིག རྗེས་
དྲན་གྱི་གསོལ་འདེབས་བཞུགས། ཨེ་མ་ཧོ། སྤྱི་གཙུག་བདེ་བ་ཆེན་པོའི་ཕོ་བྲང་དུ།
སེང་གླང་རྟ་འབྲུག་ཁྱུང་གི་ཁྲི་སྟེངས་སུ། ཉི་ཟླ་པད་མ་བརྩེགས་པའི་གདན་
235
་



སྟེང་ན། རྩ་བའི་བླ་མ་སྤྱན་འདྲེན་བཞུགས་སུ་གསོལ། བཞུགས་ནས་བདག་
ལ་བྱིན་གྱིས་བརླབ་ཏུ་གསོལ། དྲིན་ཅན་རྩ་བའི་བླ་མ་ལ་གསོལ་བ་འདེབས།
ཨེ་མ་ཧོ། བཀའ་རྒྱུད་བླ་མ་སྤྱན་འདྲེན་བཞུགས་སུ་གསོལ། སྒྲུབ་རྒྱུད་བླ་མ་
སྤྱན་འདྲེན་བཞུགས་སུ་གསོལ། དགོངས་རྒྱུད་བླ་མ་སྤྱན་འདྲེན་ཞུགས་སུ་
གསོལ། བཞུགས་ནས་བདག་ལ་བྱིན་གྱིས་བརླབ་ཏུ་གསོལ། དྲིན་ཅན་རྩ་
བའི་བླ་མ་ ལ་ གསོལ་བ་འདེབས། ཨེ་ མ་ ཧོ། ཕྱི་རྒྱུད་བླ་མ་སྤྱན་འདྲེན་
བཞུགས་སུ་གསོལ། ནང་རྒྱུད་བླ་མ་སྤྱན་འདྲེན་བཞུགས་སུ་གསོལ། གསང་
རྒྱུད་བླ་མ་སྤྱན་འདྲེན་བཞུགས་སུ་གསོལ། བཞུགས་ནས་བདག་ལ་བྱིན་གྱིས་
བརླབ་ཏུ་གསོལ། དྲིན་ཅན་རྩ་བའི་བླ་མ་ལ་གསོལ་བ་འདེབས། ཨེ་མ་ཧོ།
ལུས་ངག་ཡིད་གསུམ་གུས་པས་ཕྱག་འཚལ་སྐྱབས། མི་དགེ་ སྡིག་ སྒྲིབ་ ལ་
སོགས་མཐོལ་ལོ་བཤགས། དངོས་འབྱོར་ཡིད་སྤྲུལ་མཆོད་སྤྲིན་རྒྱ་ཆེན་འབུལ།
བཞེས་ནས་བདག་ལ་བྱིན་གྱིས་བརླབ་ཏུ་གསོལ། དྲིན་ཅན་རྩ་བའི་བླ་མ་ལ་
གསོལ་བ་འདེབས། ཨེ་མ་ཧོ། འགྱུར་མེད་བླ་མའི་སྐུ་ལ་གུས་པས་བསྟོད།
འགག་མེད་བླ་མའི་གསུང་ལ་གདུང་བས་བསྟོད། འཁྲུལ་མེད་བླ་མའི་ཐུགས་
ལ་མོས་པས་བསྟོད། བསྟོད་ནས་བདག་ལ་བྱིན་གྱིས་བརླབ་ཏུ་གསོལ། དྲིན་
ཅན་རྩ་བའི་བླ་མ་ལ་གསོལ་བ་འདེབས། ཨེ་མ་ཧོ། ལུས་ལ་སྐུ་རུ་བྱིན་ཕོབ་
དབང་བསྐུར་ཅིག ངག་ལ་གསུང་དུ་བྱིན་ཕོབ་དབང་བསྐུར་ཅིག ཡིད་ལ་
ཐུགས་སུ་བྱིན་ཕོབ་དབང་བསྐུར་ཅིག བསྐུར་ནས་བདག་ལ་བྱིན་གྱིས་བརླབ་
ཏུ་གསོལ། དྲིན་ཅན་རྩ་བའི་བླ་མ་ལ་གསོལ་བ་འདེབས། ཨེ་མ་ཧོ། འདིར་
སྣང་མཐུན་རྐྱེན་ཐུན་མོང་གི་དངོས་སྒྲུབ་སྩོལ། རྣམ་བྱང་སྲི་ཞུ་མཆོག་གི་
236



དངོས་གྲུབ་སྩོལ། རང་བྱུང་ཡེ་ཤེས་བླ་མེད་ཀྱི་དངོས་གྲུབ་སྩོལ། གནང་ནས་
བདག་ལ་བྱིན་གྱིས་བརླབ་ཏུ་གསོལ། དྲིན་ཅན་རྩ་བའི་བླ་མ་ལ་གསོལ་བ་
འདེབས། ཞེས་གསོལ་བ་ཕུར་ཚུགས་སུ་བཏབ་པ་འདི་བུ་མཚུངས་མེད་བསོད་ནམས་
བློ་གྲོས་ཀྱིས་སྦྱར་བའོ། ༧ཁྲིད་རིམ་རྒྱུད་བླའི་གསོལ་འདེབས། དམ་པ་རིན་པོ་ཆེ་ལ་གུས་
ཕྱག་འཚལ་ལོ། བྲུ་ཡི་བཙུན་པ་རྒྱལ་བ་གཡུང་དྲུང་བདག བཀྲ་ཤིས་ངོ་མཚར་མཁར་སྣ་
དཔལ་གྱི་རི་བོ་ལ་འདུག་པའི་དུས་སུ། འཁྲུལ་རྟོག་མི་ཁྱིའི་གཡེང་བས་དབེན། ལུས་ངག་
ཡིད་གསུམ་དལ་ཞིང་ཤེས་པ་རྣལ་དུ་ཕབས། ཤེས་པ་སྤྲོ་དགའ་དང་བཅས་པ་ཅིག་བྱུང་སྟེ།
དེའི་དུས་ སུ་ མན་ ངག་ དགོངས་ ཉམས་ བརྒྱུད་ པའི་ བླ་ མ་ རྣམས་ ཀྱི་ ལྟ་ བ་ རྟོགས་ པས།
དགོངས་ཉམས་དང་མཁྱེན་བརྩེའི་ཡོན་ཏན་ཐམས་ཅད་ཏུར་གྱིས་དྲན་པས་མི་ཕྱེད་པའི་
དད་པ་ཤ་རུས་བྱེ་བ་ཙམ་སྐྱི་ཤ་བུན་བུན་པ་མོས་ཤིང་གཏིང་ནས་གུས་པས། དད་པའི་
མཆི་མ་ཉིལ་ལེ་བ་ཞིག་བྱུང་སྟེ། དེའི་དུས་ཤེས་པ་གསལ་ལ་དག་པ། རིག་པ་ངར་དང་
ཆས་པའི་ངང་ནས། ཏིང་འཛིན་ཁྲིད་རིམ་ལྟར་བསྒོམ། སྙན་པའི་དབྱངས་དང་བཅས་
ཏེ་གསོལ་བ་འདི་ལྟར་གདབ་པར་བྱའོ། ༧/ཨེ་མ་ཧོ། འོག་མིན་བདེ་བ་ཆེན་པོའི་ཕོ་
བྲང་ན། བོན་སྐུ་ཀུན་ཏུ་བཟང་པོ་ལ་གསོལ་བ་འདེབས། འགྲོ་དྲུག་བུ་ལྟར་
སྐྱོབ་པ་རིན་པོ་ཆེ། ཀུན་ཁྱབ་མཐའ་དང་བྲལ་བར་བྱིན་གྱིས་རློབས། ཉམས་
དགའ་ཡིད་འོང་མཛེས་པའི་ཕོ་བྲང་ན། ངོ་མཚར་རྒྱས་པའི་ ལྷ་ ཚོགས་ལ་
གསོལ་བ་འདེབས། རང་བྱུང་གདོད་ནས་དག་པ་རིན་པོ་ཆེ། གཉིས་མེད་
མཉམ་པ་ཆེན་པོར་བྱིན་གྱིས་རློབས། ཀློང་དགུ་མི་འགྱུར་དབྱིངས་ཀྱི་ཕོ་བྲང་
དུ། ཐུགས་ཉིད་ཞི་བའི་ལྷ་ཚོགས་ལ་གསོལ་བ་འདེབས། ངང་ཉིད་གཡོ་བ་
མེད་པ་རིན་པོ་ཆེ། མི་གཡོས་རྩོལ་བྲལ་ཆེན་པོར་བྱིན་གྱིས་རློབས། མཁའ་
དབྱིངས་ཡོངས་སུ་རྫོགས་པའི་ཕོ་བྲང་དུ། བྱིན་རླབས་དབང་གི་ལྷ་ཚོགས་ལ་
་
237



གསོལ་བ་འདེབས། སྨིན་གྲོལ་ལམ་ལ་འཁོད་པ་རིན་པོ་ཆེ། འགྲོ་བ་ཐར་པར་
འདྲེན་པ་བྱིན་གྱིས་རློབས། འཕྲོ་འདུ་འོད་ཟེར་འགྱེད་པའི་ཕོ་བྲང་དུ། མཐུ་
སྟོབས་དྲག་པོའི་ལྷ་ཚོགས་ལ་གསོལ་བ་འདེབས། ལོག་འདྲེན་དགྲ་བགེགས་
སྒྲོལ་བ་རིན་པོ་ཆེ། ཉམས་སོད་བར་ཆད་ཞི་བར་བྱིན་གྱིས་རློབས། མཁའ་
སྤྱོད་བདེ་བ་ཆེན་པོའི་ཕོ་བྲང་དུ། བདེར་གཤེགས་དགོངས་པའི་བརྒྱུད་པ་ལ་
གསོལ་བ་འདེབས། སྐུ་གསུམ་མངོན་དུ་གྱུར་པ་རིན་པོ་ཆེ། ཡེ་ཤེས་ལྔ་དང་
ལྡན་པར་བྱིན་གྱིས་རློབས། ཚད་མེད་ཡངས་པ་ཅན་གྱི་ཕོ་བྲང་དུ། སྟོད་ཀྱི་
བླ་མ་ཆེ་དྲུག་ལ་གསོལ་བ་འདེབས། རྫུ་འཕྲུལ་ཕྱོགས་བཅུར་འགྱེད་པ་རིན་པོ་
ཆེ། གཟུང་འཛིན་ཐ་རམས་གྲོལ་བར་བྱིན་གྱིས་རློབས། དོན་རྟགས་རིགས་
མཚན་ལྡན་པའི་ཕོ་བྲང་དུ། བར་གྱི་གདུང་རྒྱུད་བཅུ་གསུམ་ ལ་ གསོལ་ བ་
འདེབས། གྲུབ་རྟགས་དཔག་མེད་མངའ་བ་རིན་པོ་ཆེ། གདོས་བཅས་སྣང་
ཡོར་གྲོལ་བར་བྱིན་གྱིས་རློབས། ཕུན་ཚོགས་འདོད་དགུ་འབྱུང་བའི་ཕོ་བྲང་
དུ། སྨད་ཀྱི་མཁས་པ་མི་བཞི་ལ་གསོལ་བ་འདེབས། བཀའ་ལུང་རིག་པའི་
བང་མཛོད་རིན་པོ་ཆེ། ཕྱོགས་ མེད་ རང༌ གྲོལ་ ཆེན་པོར་བྱིན་གྱིས་རློབས།
གཡའ་རི་གངས་བྲག་བདེ་བའི་ཕོ་བྲང་དུ། རིག་འཛིན་ལོ་པཎ་གཤེན་བརྒྱད་
ལ་གསོལ་བ་འདེབས། ཟབ་མོ་ཐར་ལམ་བསྒྲོད་པ་རིན་པོ་ཆེ། ཉེ་ལམ་གཅིག་
ཆོད་རྟོགས་པར་བྱིན་གྱིས་རློབས། མཁའ་ཀློང་ཡངས་པ་ཅན་གྱི་ཕོ་བྲང་དུ།
བཀའ་སྐྱོང་ཡེ་ཤེས་དབལ་མོ་ལ་གསོལ་བ་འདེབས། དམ་ཅན་བཀའ་ཡི་བྱ་ར་
རིན་པོ་ཆེ། མཐུ་རྩལ་སྟོབས་དང་ལྡན་པར་བྱིན་གྱིས་རློབས། བཀའ་རྒྱུད་
མན་ངག་ བཞུགས་པའི་གསང་ཕུག་ ཏུ། སྤྲུལ་ སྐུ་གཤེན་ གྱེར་ རྨ་དབྱིལ་ ལ་
238



བ
བ
གསོལ་བ་འདེབས། ཟབ་མོའི་དངོས་ གྲུབ་བསྙེམས་ པ་ རིན་པོ་ཆེ། འགྲོ་
འདུལ་བསྟན་པ་སྤེལ་བར་བྱིན་གྱིས་རློབས། བྱིན་རླབས་གོང་མའི་གདན་ས་
རིན་ཆེན་དུ། རྒྱུད་འཛིན་བྲུ་ཞུ་སྤ་རྨེའུ་ལ་གསོལ་བ་འདེབས། འཕྲུལ་ངག་
བསྟན་པའི་གསལ་བྱེད་རིན་པོ་ཆེ། འགྲོ་དོན་མཐའ་རུ་ཕྱིན་པར་བྱིན་གྱིས་
རློབས། གཡས་རུ་དཀར་པོ་བྲག་གི་སྒྲུབ་གནས་སུ། དགོངས་མཛོད་རི་ཁྲོད་
ཆེན་པོ་ལ་གསོལ་བ་འདེབས། མན་ངག་དགོངས་ཉམས་སྟོན་པ་རིན་པོ་ཆེ།
གནས་ལུགས་དོན་དམ་རྟོགས་པར་བྱིན་གྱིས་རློབས། ཤར་ཕྱོགས་ཇོ་མོ་གངས་
ཀྱི་སྒྲུབ་ གནས་ སུ་ རྟོགས་ ལྡན་ སྒོམ་ ཆེན་ འབར་ བ་ ལ་ གསོལ་ བ་འདེབས།
ཤུགས་འབྱུང་གཉུག་མའི་རྣལ་འབྱོར་རིན་པོ་ཆེ། རྟོགས་ཚད་གདེང་དང་ལྡན་
པར་བྱིན་གྱིས་རློབས། སྙི་མོ་གླང་ར་ཕག་བུའི་སྒྲུབ་གནས་སུ། གྲུབ་ཆེན་ཁྱུང་
སྐྱོམ་ཇོ་གཡུང་ལ་གསོལ་བ་འདེབས། བདག་མེད་རང་གྲོལ་རྟོགས་པ་རིན་པོ་
ཆེ། མྱོང་རྟོགས་གྲོལ་བ་ཐོབ་པར་བྱིན་གྱིས་རློབས། ཡར་ལྷ་ཤམ་པོ་གངས་ཀྱི་
སྒྲུབ་གནས་སུ། སུམ་ལྡན་གཡོར་པོ་མེད་དཔའ་ལ་གསོལ་བ་འདེབས། སྣང་
སེམས་བོན་སྐུར་འཆར་བ་རིན་པོ་ཆེ། ཅི་བྱེད་དོན་དང་ལྡན་པར་བྱིན་གྱིས་
རློབས། དབུས་ཕྱོགས་སྐྱི་ཤོད་ཕུག་གི་སྒྲུབ་གནས་སུ། འགྲོ་མགོན་བདུད་རྩི་
རྒྱལ་མ་ཚན་ལ་གསོལ་བ་འདེབས། སྦྱངས་སྟོབས་མཁའ་ལྟར་གྲོལ་བ་རིན་པོ་
ཆེ། རང་རིག་ཡེ་ཤེས་འཆར་བར་བྱིན་གྱིས་རློབས། མཚན་ལྡན་ བ་གོར་
དབེན་པའི་ སྒྲུབ་ གནས་ སུ། རྣམ་ གྲོལ་ བློ་ གྲོས་ རྒྱལ་ མཚན་ ལ་ གསོལ་ བ་
འདེབས། མཁས་གྲུབ་བསྟན་པའི་མངའ་བདག་རིན་པོ་ཆེ། བོན་སེམས་མ་
བུ་འཕྲོད་པར་བྱིན་གྱིས་རློབས། ལྷོ་བྲག་མཁར་ཆུ་དཔལ་གྱི་སྒྲུབ་གནས་སུ།
239



རང་གྲོལ་འདུལ་བ་རྒྱལ་མཚན་ལ་གསོལ་བ་འདེབས། འཁྲུལ་སྣང་སྒྱུ་མར་
གཟིགས་པ་རིན་པོ་ཆེ། གཉིས་འཛིན་རང་སར་གྲོལ་བར་བྱིན་གྱིས་རློབས།
གཡས་རུ་མཁར་སྣ་དཔལ་གྱི་སྒྲུབ་གནས་སུ། རྒྱུད་ལྡན་རྒྱལ་བ་གཡུང་དྲུང་ལ་
གསོལ་བ་འདེབས། གནས་ལུགས་ཐེག་ཆེན་སྟོན་པ་རིན་པོ་ཆེ། རང་སེམས་
རང་གིས་རྟོགས་པར་བྱིན་གྱིས་རློབས། ཡང་དབེན་རིན་ཆེན་སྤུངས་པའི་སྒྲུབ་
གནས་སུ། རྟོགས་ལྡན་ནམ་མཁའ་འོད་ཟེར་ལ་གསོལ་བ་འདེབས། རྩོལ་
བྲལ་ལྷུག་པར་སྟོན་པ་རིན་པོ་ཆེ། མ་བཅོས་མཐའ་བྲལ་རྟོགས་པར་བྱིན་གྱིས་
རློབས། ཕུན་ ཚོགས་ བདེ་ཆེན་དབེན་ སའི་ སྒྲུབ་ གནས་ སུ། མཐའ་བྲལ་
བསོད་ནམས་རྒྱལ་མཚན་ལ་གསོལ་བ་འདེབས། བསླབ་གསུམ་རྣམ་པར་དག་
པ་རིན་པོ་ཆེ། ལྟ་སྤྱོད་ཟུང་དུ་འབྲེལ་བར་བྱིན་གྱིས་རློབས། མངའ་རིས་རིག་
འཛིན་གོང་མའི་སྒྲུབ་གནས་སུ། མཚུངས་མེད་བསོད་ནམས་བློ་གྲོས་ལ་གསོལ་
བ་འདེབས། བློ་གྲོས་མཁའ་ལྟར་ཡངས་པ་རིན་པོ་ཆེ། ཉམས་རྟོགས་ལྷུག་
པར་འཆར་བར་བྱིན་གྱིས་རློབས། གཡས་རུ་བཀྲ་ཤིས་རྩེ་བྲག་གི་སྒྲུབ་གནས་
སུ། མཚན་ལྡན་རྣམ་རྒྱལ་ཀ་ར་ལ་གསོལ་བ་འདེབས། བདག་མེད་མཁྱེན་
བརྩེ་རྒྱས་པ་རིན་པོ་ཆེ། བདག་འཛིན་རྩད་ནས་ཆོད་པར་བྱིན་གྱིས་རློབས།
ཕུན་ཚོགས་བདེ་བ་ཆེན་པོའི་རི་ཁྲོད་དུ། མཁས་གྲུབ་རིན་ཆེན་བློ་གྲོས་ལ་
གསོལ་བ་འདེབས། ཡོན་ཏན་ཕྱོགས་མེད་མངའ་བ་རིན་པོ་ཆེ། འགྲོ་དོན་
དཔག་མེད་ནུས་པར་བྱིན་གྱིས་རློབས། བདེ་ལྡན་བཀྲ་ཤིས་སྨན་རིའི་སྒྲུབ་
གནས་སུ། མཉམ་མེད་ཤེས་རབ་རྒྱལ་མཚན་ལ་གསོལ་བ་འདེབས། བསླབ་
གསུམ་དབང་ཕྱུག་མཉམ་མེད་རིན་པོ་ཆེ། བསླབ་གསུམ་རྣམ་པར་དག་པར་
240



བྱིན་ གྱིས་ རློབས། དགོས་ འདོད་ ཀུན་ འབྱུང༌ སྨན་ རིའི་ སྒྲུབ་ གནས་ སུ།
མཁས་བཙུན་རིན་ཆེན་རྒྱལ་མཚན་ལ་གསོལ་བ་འདེབས། ལུང་རིག་མཁྱེན་
བརྩེ་རྒྱས་པ་རིན་པོ་ཆེ། འགྲོ་བ་ཐར་པར་འདྲེན་པར་བྱིན་གྱིས་རློབས། སྣོད་
བཅུ་ཀུན་འབྱུང་སྨན་རིའི་སྒྲུབ་གནས་སུ། རྣམ་སྤྲུལ་ནམ་མཁའ་ཡེ་ཤེས་ལ་
གསོལ་བ་འདེབས། དྲང་ངེས་མཚན་མར་བསྟན་པ་རིན་པོ་ཆེ། འགྲོ་རྣམས་
སྨིན་གྲོལ་འཁོད་པར་བྱིན་གྱིས་རློབས། དབེན་གནས་བཀྲ་ཤིས་སྨན་རིའི་སྒྲུབ་
གནས་སུ། མཁས་གྲུབ་ཀུན་བཟང་རྒྱལ་མཚན་ལ་གསོལ་བ་འདེབས། རྣམ་
འདྲེན་དཔལ་གྱུར་མཉམ་མེད་རིན་པོ་ཆེ། འཁོར་བ་དོང་སྤྲུག་ནུས་པར་བྱིན་
གྱིས་རློབས། ཡང་ རྒྱུད་ ཁ་ གཅིག་ལ། མཉམ་མེད་ཆེན་པོ་ནས་མངའ་རིས་ བསོད་
ནམས་རྒྱལ་ མཚན་ལ་བརྒྱུད་དེ། བདེ་ལྡན་གཡུང་དྲུང་ གླིང་ གི་ སྒྲུབ་གནས་ སུ།
མངའ་རི་བསོད་ནམས་རྒྱལ་མཚན་ལ་གསོལ་བ་འདེབས། རིམ་གཉིས་བསྟན་
པའི་མངའ་ བདག་ རིན་པོ་ཆེ། དོན་གཉིས་ མཐའ་རུ་ཕྱིན་པར་བྱིན་གྱིས་
རློབས། ཡང་བྲུ་རྒྱལ་བ་ནས་བོད་སྒོམ་བསོད་ནམས་གཡུང་དྲུང་ལ་བརྒྱུད་པ་འདི་ལྟར་
ཡིན་ལ། འབྲི་སྟོད་ཁུ་བྱུག་རི་བཙུན་ གྱི་ སྒྲུབ་གནས་སུ། བོད་སྒོམ་ བསོད་
ནམས་གཡུང་དྲུང་ལ་གསོལ་བ་འདེབས། བྱིན་རླབས་མེ་དཔུང་འབར་བ་རིན་
པོ་ཆེ། མཐོང་ཐོས་གྲོལ་བ་ཐོབ་པར་བྱིན་གྱིས་རློབས། གནས་མཆོག་བོན་རི་
ཆེན་པོའི་ སྒྲུབ་ གནས་ སུ། མཁས་གྲུབ་ཚུལ་ ཁྲིམས་ འོད་ ཟེར་ ལ་ གསོལ་ བ་
འདེབས། ཚད་གསུམ་ཟུང་དུ་འབྲེལ་བ་རིན་པོ་ཆེ། རྒྱུད་གསུམ་གྲོལ་བ་ཐོབ་
པར་བྱིན་གྱིས་རློབས། རྒྱལ་ ཁམས་ ཕྱོགས་ མེད་ བདེ་ བའི་ སྒྲུབ་ གནས་ སུ།
རྟོགས་ལྡན་བསོད་ནམས་རྒྱལ་མཚན་ལ་གསོལ་བ་འདེབས། རྟོགས་པ་མངོན་
241



དུ་གྱུར་པ་རིན་པོ་ཆེ། གཡོ་མེད་གདེང་དང་ལྡན་པར་བྱིན་གྱིས་རློབས། གར་
བཞུགས་བདེ་བ་ཆེན་པོའི་སྒྲུབ་གནས་སུ། གར་ཚ་བསོད་ནམས་བློ་གྲོས་ལ་
གསོལ་བ་འདེབས། རང་སྣང་དབང་དུ་འདུས་པ་རིན་པོ་ཆེ། གཞན་སྣང་
ཟིལ་གྱིས་གནོན་པར་བྱིན་གྱིས་རློབས། གནས་མཆོག་གངས་རི་མཚོ་གསུམ་གྱི་
སྒྲུབ་གནས་སུ། སྤ་སྟོན་བསྟན་རྒྱལ་བཟང་པོ་ལ་གསོལ་བ་འདེབས། དུས་
གསུམ་སྒྲིབ་མེད་མཁྱེན་པ་རིན་པོ་ཆེ། འགྲོ་དྲུག་སྐྱེ་སྒོ་ཆོད་པར་བྱིན་གྱིས་
རློབས། གནས་མཆོག་ལ་ཕུག་དཔལ་གྱི་སྒྲུབ་གནས་སུ། སློབ་དཔོན་ཁྲོ་བོ་
རྒྱལ་མཚན་ ལ་ གསོལ་བ་འདེབས། མན་ངག་བཅུ་དང་ ལྡན་ པ་ རིན་པོ་ཆེ།
ཉམས་རྟོགས་ གདེང་དང་ ལྡན་ པར་ བྱིན་གྱིས་རློབས། འདི་དང་མངའ་རིས་
བསོད་ནམས་རྒྱལ་མཚན་ནས་ཁྲ་ཆགས་མེད་བཀྲ་ཤིས་རྒྱལ་མཚན། དེས་ཨ་འཚོ་ཀུན་
དགའ་རྒྱལ་མཚན་དང་དོན་ལྡན་ཚུལ་ཁྲི མས་གཉིས་ལ་བརྒྱུད། དེས་སློབ་དཔོན་བསྟན་
པ་འོད་ཟེར། དེས་འགྲུ་སྒོམ་ཉི་མ་འོད་ཟེར་ལ་བརྒྱུད་ དོ། དཔག་མེད་གདུལ་བྱ་
འདུལ་བའི་ ཕོ་བྲང་ དུ། མཉམ་ མེད་ བཀྲ་ཤིས་ རྒྱལ་ མཚན་ ལ་ གསོལ་ བ་
འདེབས། སྟོང་ཉིད་ནམ་མཁའི་རྣལ་འབྱོར་རིན་པོ་ཆེ། མཐའ་བྲལ་གདེང་
དང་ལྡན་པར་བྱིན་གྱིས་རློབས། གནས་མཆོག་བྲག་དཀར་བོན་གྱི་སྒྲུབ་གནས་
སུ། རྣལ་འབྱོར་ཀུན་དགའ་རྒྱལ་མཚན་ལ་གསོལ་བ་འདེབས། ལྟ་སྒོམ་སྤྱོད་
འབྲས་རྟོགས་པ་རིན་པོ་ཆེ། གནས་ལུགས་རང་ངོ་ཤེས་པར་བྱིན་གྱིས་རློབས།
སྐུ་མདུན་ཀུན་བཟང༌ རྒྱལ་མཚན་ནས་མཁས་གྲུབ་བློ་གྲོས་རྒྱལ་མཚན་ལ་བརྒྱུད་པ་འདི་
ལྟར་ཡིན་ལ། རིས་མེད་དབེན་ཁྲོད་ཉམས་དགའི་སྒྲུབ་གནས་སུ། མཁས་གྲུབ་
བློ་གྲོས་ རྒྱལ་མཚན་ལ་ གསོལ་བ་འདེབས། གསང་སེམས་ཡིད་བཞིན་སྤེལ་
242



མཛད་རིན་པོ་ཆེ། འདོད་དགུ་རང་ལ་ཚང་བར་བྱིན་གྱིས་རློབས། གནས་
མཆོག་བོན་རི་ཆེན་པོའི་ཡང་དབེན་དུ། དྲན་མཆོག་བསྟན་པ་འོད་ཟེར་ལ་
གསོལ་བ་འདེབས། མཐའ་བྲལ་གདེང་དང་ལྡན་པ་རིན་པོ་ཆེ། སེམས་ཉིད་
གཏེར་སྒོ་འབྱེད་པར་བྱིན་གྱིས་རློབས། འགྲན་གྱི་རི་གོང་གསང་བའི་སྒྲུབ་
གནས་སུ། མཚུངས་མེད་ཉི་མ་འོད་ཟེར་ལ་གསོལ་བ་འདེབས། ཐེག་ཆེན་
བསྟན་པའི་རྒྱལ་མཚན་རིན་པོ་ཆེ། ཀུན་བཟང་རང་ས་ཟིན་པར་བྱིན་གྱིས་
རློབས། བཀྲ་ཤིས་དུང་དཀར་རྫོང་གི་སྒྲུབ་གནས་སུ། འཁྲུལ་ཞིག་གཡུང་
དྲུང་ཚུལ་ཁྲིམས་ལ་གསོལ་བ་འདེབས། མ་ངེས་རྣམ་སྤྲུལ་འགྲོ་མགོན་རིན་པོ་
ཆེ། མཁའ་མཉམ་འགྲོ་དོན་ནུས་པར་བྱིན་གྱིས་རློབས། སྟག་རྩེ་གཡུང་དྲུང་
གླིང་གི་སྒྲུབ་གནས་སུ། ལྡོང་སྒོམ་བསྟན་པ་ལྷུན་གྲུབ་ལ་གསོལ་བ་འདེབས།
གདེང་གསུམ་ལྡན་པའི་རྣལ་འབྱོར་རིན་པོ་ཆེ། འགྲོ་དོན་ལྷུན་གྱིས་གྲུབ་པར་
བྱིན་གྱིས་རློབས། ལྷ་རི་ཉི་ཕུགས་གསང་བའི་སྒྲུབ་གནས་སུ། མཚན་ལྡན་
ནམ་མཁའ་ལྷུན་གྲུབ་ལ་གསོལ་བ་འདེབས། བསླབ་གསུམ་དབང་ཕྱུག་མཉམ་
མེད་རིན་པོ་ཆེ། གདེང་གསུམ་ གྲོལ་ བ་ ཐོབ་ པར་བྱིན་གྱིས་རློབས། རྒྱལ་
བསྟན་ཕུན་ཚོགས་གླིང་གི་སྒྲུབ་གནས་སུ། མཁས་གྲུབ་ཚུལ་ཁྲིམས་དབང་རྒྱལ་
ལ་གསོལ་བ་འདེབས། ལུང་རིག་བསྟན་པའི་གསལ་བྱེད་རིན་པོ་ཆེ། ཟབ་
དོན་འགག་མེད་འཇོ་བར་བྱིན་གྱིས་རློབས། དབེན་ཁྲོད་གངས་དཀར་ཉམས་
དགུའི་སྒྲུབ་གནས་སུ། ཡོངས་འཛིན་ནམ་མཁའ་དབང་གྲུབ་ལ་གསོལ་བ་
འདེབས། བདེན་གཉིས་ དོ་མཉམ་ སྟོན་པ་རིན་པོ་ཆེ། མཉམ་རྗེས་དབྱེར་
མེད་རྟོགས་པར་བྱིན་གྱིས་རློབས། བདེ་ལྡན་གཡུང་དྲུང་ཁང་བཟང་སྒྲུབ་
243



གནས་སུ། གཤེན་སྟོན་གཙུག་ཕུད་དབང་རྒྱལ་ལ་གསོལ་བ་འདེབས། སྨིན་
གྲོལ་རང་ས་ཟིན་པ་རིན་པོ་ཆེ། བྱིན་རླབས་ནུས་པ་འབར་བར་བྱིན་གྱིས་
རློབས། གཤེན་སྟོན་གཙུག་ཕུད་དབང་རྒྱལ་ནས་ སྒོམ་ཆེན་བློ་གྲོས་བསྟན་འཛིན་ ལ་
བརྒྱུད་དེ། སྣང་བ་རང་གྲོལ་བོན་གྱི་སྒྲུབ་གནས་སུ། སྒོམ་ཆེན་བློ་གྲོས་བསྟན་
འཛིན་ལ་ གསོལ་ བ་འདེབས། བདག་འཛིན་རང་ སར་ གྲོལ་ བ་རིན་པོ་ཆེ།
བདག་མེད་བློ་འདས་ཆེན་པོར་བྱིན་གྱིས་རློབས། གར་བཞུགས་ལྷུན་གྲུབ་
དབེན་པའི་སྒྲུབ་གནས་ སུ། རང་གྲོལ་ ཚུལ་ ཁྲིམས་ རིན་ཆེན་ལ་ གསོལ་ བ་
འདེབས། དབྱིངས་ཤེས་དབྱེར་མེད་རྟོགས་པ་རིན་པོ་ཆེ། སྙེམ་རྟོག་གཞི་ལ་
དག་པར་བྱིན་གྱིས་རློབས། འདིས་བསོད་ནམས་བློ་གྲོས་ལ་བརྒྱུད་དོ། ཡང་ཀུན་
བཟང་རྒྱལ་མཚན་ནས་འདི་ལྟར། བསྟན་པ་ཉི་ ཤར་སྨན་རིའི་སྒྲུབ་གནས་སུ།
རང་ཤར་རིན་ཆེན་རྒྱལ་མཚན་ལ་གསོལ་བ་འདེབས། བྱིན་རླབས་ཀུན་འབྱུང་
མཉམ་མེད་ རིན་ པོ་ ཆེ། ཟབ་ དོན་ མངོན་ དུ་ སྟོན་ པར་ བྱིན་ གྱིས་ རློབས།
འདུལ་སྔགས་ཉི་ཤར་སྨན་རིའི་སྒྲུབ་གནས་སུ། གཙུག་རྒྱན་ཚུལ་ཁྲིམས་རྒྱལ་
མཚན་ལ་ གསོལ་བ་འདེབས། དགོངས་ པ་ མཁའ་ལྟར་ གྲོལ་ བ་རིན་པོ་ཆེ།
རང་རིག་ཡེ་ཤེས་འཆར་བར་བྱིན་གྱིས་རློབས། དཔལ་ལྡན་སྨན་གྱི་རི་བོའི་
སྒྲུབ་གནས་སུ། ཀུན་མཁྱེན་བསོད་ནམས་ཡེ་ཤེས་ལ་གསོལ་བ་འདེབས། ཇི་
སྙེད་རོ་གཅིག་རྟོགས་པ་རིན་པོ་ཆེ། ཨ་འཐས་རང་སར་གྲོལ་བར་བྱིན་གྱིས་
རློབས། གནས་མཆོག་བཀྲ་ཤིས་སྨན་རིའི་སྒྲུབ་གནས་སུ། སྨྲ་སེང་བསོད་
ནམས་གཡུང་དྲུང་ལ་གསོལ་བ་འདེབས། གདུལ་བྱ་སྨིན་གྲོལ་མཛད་པ་རིན་
པོ་ཆེ། རང་རིག་མངོན་དུ་གྱུར་བར་བྱིན་གྱིས་རློབས། བདེ་ལྡན་སྨན་རི་
244
L་



གསང་བའི་སྒྲུབ་གནས་སུ། འགྲོ་མགོན་ཤེ་ཙུ་དྲུང་མུ་ལ་གསོལ་བ་འདེབས།
རྒྱུད་འཛིན་ཐར་ལམ་བསྒྲོད་པ་རིན་པོ་ཆེ། སྨིན་གྲོལ་རྒྱུན་ཆད་མེད་པར་བྱིན་
གྱིས་རློབས། སྡོམ་གསུམ་ཉི་ཤར་སྨན་གྱི་རི་བོ་རུ། རྒྱལ་སྲས་ཤེས་རབ་འོད་
ཟེར་ལ་གསོལ་བ་འདེབས། བསླབ་གསུམ་མཐའ་རུ་ཕྱིན་པ་རིན་པོ་ཆེ། འགྲོ་
དོན་དཔག་མེད་ནུས་པར་བྱིན་གྱིས་རློབས། བོན་གྱི་འདུ་གནས་སྨན་གྱི་ས་
འཛིན་དུ། དགོངས་ ལྡན་ གཡུང་ དྲུང༌ རྒྱལ་ མཚན་ ལ་ གསོལ་ བ་ འདེབས།
བྱིན་རླབས་ཀུན་འབྱུང་མཉམ་མེད་རིན་པོ་ཆེ། ཟབ་དོན་མངོན་དུ་སྟོན་པར་
བྱིན་གྱིས་རློབས། བཀྲ་ཤིས་སྨན་རི་ཁྲོད་ཀྱི་སྒྲུབ་གནས་སུ། འགྲན་བྲལ་ཤེས་
རབ་བློ་གྲོས་ལ་གསོལ་བ་འདེབས། གནས་ལུགས་མཛུབ་ཚུགས་སྟོན་པ་རིན་
པོ་ཆེ། ཐིག་ལེ་ཉག་གཅིག་རྟོགས་པར་བྱིན་གྱིས་རློབས། མི་གཡོ་བསམ་
གཏན་སྨན་གླིང་སྒྲུབ་གནས་སུ། གྲུབ་ཆེན་ཤེས་རབ་འོད་ཟེར་ལ་གསོལ་བ་
འདེབས། སྐུ་གསུམ་མངོན་དུ་གྱུར་པ་རིན་པོ་ཆེ། མཐའ་བྲལ་རྒྱ་ཡན་རྟོགས་
པར་བྱིན་གྱིས་རློབས། གཤེན་བསྟན་གསལ་བྱེད་སྨན་རིའི་སྒྲུབ་གནས་སུ།
མཐའ་བྲལ་གཙུག་ཕུད་འོད་ཟེར་ལ་གསོལ་བ་འདེབས། ལྟ་སྒོམ་དབྱེར་མེད་
རྟོགས་པ་རིན་པོ་ཆེ། གནས་ལུགས་དོན་དམ་རྟོགས་པར་བྱིན་གྱིས་རློབས།
སྡེ་གསུམ་ཉི་ཤར་སྨན་རིའི་སྒྲུབ་གནས་སུ། མཁས་མཆོག་གཡུང་དྲུང་ཚུལ་
ཁྲིམས་ལ་གསོལ་བ་འདེབས། འཁོར་འདས་རོ་གཅིག་རྟོགས་པ་རིན་པོ་ཆེ།
ཉམས་རྟོགས་གདེང་དང་ལྡན་པར་བྱིན་གྱིས་རློབས། འཁོར་བ་རང་གྲོལ་སྨན་
རིའི་སྒྲུབ་གནས་སུ། གསང་སྒོམ་རིན་ཆེན་འོད་ཟེར་ལ་གསོལ་བ་འདེབས།
དགོངས་པ་མཁའ་ལྟར་དག་པ་རིན་པོ་ཆེ། དོན་གཉིས་མཐའ་རུ་ཕྱིན་པར་
245



བྱིན་གྱིས་རློབས། ཟབ་གཏེར་ཀུན་འབྱུང་སྨན་རིའི་སྒྲུབ་གནས་སུ། འདོད་
འབྱུང་རིན་ཆེན་ལྷུན་གྲུབ་ལ་གསོལ་བ་འདེབས། ཟབ་མོའི་དོན་རྟོགས་མཉམ་
མེད་རིན་པོ་ཆེ། ས་ལམ་ཡོན་ཏན་རྟོགས་པར་བྱིན་གྱིས་རློབས། ཕུན་ཚོགས་
མངོན་དགའ་སྨན་རིའི་སྒྲུབ་གནས་སུ། འགྲོ་མགོན་ཤེས་རབ་བསྟན་འཛིན་ལ་
གསོལ་བ་འདེབས། སྐུ་གསུམ་འདུ་འབྲལ་མེད་པ་རིན་པོ་ཆེ། སངས་རྒྱས་
སེམས་སུ་ རྟོགས་པར་བྱིན་གྱིས་རློབས། ལུང་རྟོག་ ཉི་ ཤར་ སྨན་ རིའི་སྒྲུབ་
གནས་སུ། ཀུན་མཁྱེན་ཤེས་རབ་དབང་རྒྱལ་ལ་གསོལ་བ་འདེབས། ཐེག་
དགུ་ཀུན་མཁྱེན་མཉམ་མེད་རིན་པོ་ཆེ། བཤད་སྒྲུབ་བསྟན་པ་དར་བར་བྱིན་
གྱིས་རློབས། བོན་བསྟན་ཉི་ ཤར་ སྨན་ རིའི་ སྒྲུབ་ གནས་ སུ། དགྲ་བཅོམ་
གཡུང་དྲུང་དབང་རྒྱལ་ ལ་ གསོལ་ བ་འདེབས། བསྟན་པའི་མངའ་བདག་
མཉམ་མེད་རིན་པོ་ཆེ། གཤེན་བསྟན་དར་རྒྱས་ཡུན་གནས་བྱིན་གྱིས་རློབས།
བྱིན་རླབས་ཀུན་འབྱུང་སྨན་རིའི་སྒྲུབ་གནས་སུ། རང་གྲོལ་ཕུན་ཚོགས་རྣམ་
རྒྱལ་ལ་གསོལ་བ་འདེབས། འོད་གསལ་རྒྱུན་ཆད་མེད་པ་རིན་པོ་ཆེ། ངན་
སོང་དོང་སྤྲུག་ནུས་པར་བྱིན་གྱིས་རློབས། རིག་འཛིན་འདུ་གནས་སྨན་རིའི་
སྒྲུབ་གནས་སུ། ཀུན་གྲོལ་བསོད་ནམས་བློ་གྲོས་ལ་གསོལ་བ་འདེབས། དུས་
གསུམ་སྒྲིབ་མེད་མཁྱེན་པ་རིན་པོ་ཆེ། དགོངས་པ་མཁའ་ལྟར་གྲོལ་བར་བྱིན་
གྱིས་རློབས། ཡང་བསོད་ནམས་བློ་གྲོས་ནས། ཉི་མ་བསྟན་འཛིན་དང༌ ཟླ་བ་རྒྱལ་
མཚན། བསོད་ནམས་ཚུལ་ཁྲིམས་གསུམ་ལ་བརྒྱུད་དོ། སྣང་བ་རང་གྲོལ་སྨན་རིའི་
སྒྲུབ་གནས་སུ། འགྲན་བྲལ་ཉི་མ་བསྟན་འཛིན་ལ་གསོལ་བ་འདེབས། བདེ་
གསལ་བོན་སྐུ་འཆར་བ་རིན་པོ་ཆེ། ཀློང་སྒོམ་མངོན་དུ་རྟོགས་པར་བྱིན་གྱིས་
246



རློབས། རྣམ་རྒྱལ་ཀུན་གྲགས་གླིང་གི་སྒྲུབ་གནས་སུ། ཀུན་མཁྱེན་ཟླ་བ་རྒྱལ་
མཚན་ལ་གསོལ་བ་འདེབས། བསྟན་པའི་མངའ་བདག་འགྲན་བྲལ་རིན་པོ་ཆེ།
བསླབ་གསུམ་བསྟན་པ་སྤེལ་བར་བྱིན་གྱིས་རློབས། ཐེག་ཆེན་འབྱུང་གནས་
སྨན་རིའི་སྒྲུབ་གནས་སུ། མཆོག་སྤྲུལ་བསོད་ནམས་ཕུན་ཚོགས་ལ་གསོལ་བ་
འདེབས། དབུ་མ་མཐའ་བྲལ་རྟོགས་པ་རིན་པོ་ཆེ། རིག་པ་རང་དབང་ཐོབ་
པར་བྱིན་གྱིས་རློབས། གོང་མའི་གདན་ས་སྨན་རིའི་སྒྲུབ་གནས་སུ། དྲང་
སྲོང་བསོད་ནམས་ཚུལ་ཁྲིམས་ལ་གསོལ་བ་འདེབས། ཟབ་ལམ་བཀའ་རྒྱུད་
འཛིན་པ་ རིན་ པོ་ ཆེ། དོན་ གཉིས་ ལྷུན་ གྲུབ་ ཆེན་ པོར་ བྱིན་ གྱིས་རློབས།
འཁྲུལ་རྟོགས་རང་གྲོལ་སྨན་རིའི་སྒྲུབ་གནས་སུ། འགྲོ་མགོན་ཤེས་རབ་གཡུང་
དྲུང་ལ་གསོལ་བ་འདེབས། གནས་ལུགས་མཐའ་བྲལ་རྟོགས་པ་རིན་པོ་ཆེ།
བདག་མེད་དོན་དམ་རྟོགས་པར་བྱིན་གྱིས་རློབས། སྔགས་སེམས་ཕུལ་ཕྱིན་
སྨན་རིའི་སྒྲུབ་གནས་སུ། སྐྱེས་མཆོག་སངས་རྒྱས་བསྟན་འཛིན་ལ་གསོལ་བ་
འདེབས། དབྱིངས་རིག་འདུ་འབྲལ་མེད་པ་རིན་པོ་ཆེ། འཁོར་འདས་རོ་
གཅིག་རྟོགས་པར་བྱིན་གྱིས་རློབས། སྨིན་གྲོལ་འབྱུང་གནས་སྨན་རིའི་སྒྲུབ་
གནས་སུ། རྣམ་ འདྲེན་ བསྟན་ འཛིན་ ཚུལ་ ཁྲིམས་ ལ་ གསོལ་ བ་ འདེབས།
གདོད་ནས་རྩ་བྲལ་རྟོགས་པ་རིན་པོ་ཆེ། མཐའ་བྲལ་མཁའ་ལྟར་དག་པར་
བྱིན་གྱིས་རློབས། ཡང་ཟླ་བ་རྒྱལ་མཚན་ནས་བསོད་ནམས་སེང་གེ་ལ། གཙང་གི་
གཡས་རུ་མཁར་སྣའི་སྒྲུབ་གནས་སུ། རྒྱལ་ཚབ་ བསོད་ནམས་སེང་གེ་ལ་
གསོལ་བ་འདེབས། བསླབ་གསུམ་བསྟན་པའི་ཁྲི་གདུགས་རིན་པོ་ཆེ། གྱེར་
བསྟན་པད་ཚལ་རྒྱས་པར་བྱིན་གྱིས་རློབས། ཡང་འགྲོ་མགོན་ཤེར་གཡུང་ནས་ཉི་
247



，
•et
ས
-
མ་གྲགས་པ་ལ་བརྒྱུད། རྒྱལ་ཚབ་བསོད་ནམས་སེང་གེ་ནས་གཡུང་དྲུང་ཚུལ་ཁྲི མས་ལ་
བརྒྱུད། གཡས་རུ་འོད་གསལ་ཕུག་གི་སྒྲུབ་གནས་སུ། འགྲན་བྲལ་མཚུངས་
མེད་རྣམ་གཉིས་ལ་གསོལ་བ་འདེབས། འོད་གསལ་བདེ་ཉམས་འཆར་བ་རིན་
པོ་ཆེ། མ་ རིག་ནུས་པ་སེལ་བར་བྱིན་གྱིས་རློབས། རིག་སྟོང་རྩལ་ཤར་སྨན་
ཡེ, ཀེ་བ་ གནས་ སུ། དུ་བ་དང་ང་ དུན་ ཚོགས་བླ་ གྲོས་ འ་ བ་སོ ་་ བ་འདེབས།
གདོད་ནས་སངས་རྒྱས་པ་རིན་པོ་ཆེ། སྐྱེ་མེད་རང་གྲོལ་ཆེན་པོར་བྱིན་གྱིས་
དྲོངས༔ སྐུ་གསུམ་མངོན་གྱུར་སྨན་རིའི་སྒྲུབ་གནས་སུ། གྲུབ་བསྙེམས་རྒྱལ་
གོས་་་ པ། རོ ་ བ་འདེདེབས། ཅིར་སྣང་སྒྱུ་མར་ གཟིགས་ པ་ རིན་ པོ་ ཆེ།
འཁོར་འདས་སེམས་སུ་གྲོལ་བར་བྱིན་གྱིས་རློབས། དོན་གཉིས་ལྷུན་གྲུབ་སྨན་
དགེ་ བྱང་ གནས་ སུ། གསང་ སྐྱོ་་ ང་སྟན་ ང་ ་ གྲོས་ འ་ གསོལ་ བ་འདེབས།
རྟགས་ཤར་གྲུབ་པ་བསྟེན་པ་རིན་པོ་ཆེ། ཉེ་ལམ་གཅིག་ཆོད་རྟོགས་པར་བྱིན་
ཤེས་རོངས། ཐེག་དགུའི་སྲོལ་འཛིན་སྨན་རིའི་སྒྲུབ་གནས་སུ། འགྲན་བྲལ་
ཉི་མ་དབང་རྒྱ ་ ་་གསོལ་བ་འདེབས། གང་འདུལ་བདེ་ལམ་སྟོན་པ་རིན་པོ་
S། ༣ ཁེར་ བ་ དོང་ ནས་ སྤྲུགས་ པར་ བྱིན་གྱིས་ རློབས། མདོ་ སྔགས་ སྲོལ་
ཉུང༌ང་ ན་རེ རེ་སྒྲུབ་གནས་སུ། མཚུངས་་ན་ཤེས་རབ་བློ་གྲོས་ལ་གསོལ་བ་
༣ གས། སྡོམ་གསུམ་རྩ་ཅ་ད་འཛིན་པ་རིན་པོ་ཆེ། སྡེ་སྣོད་རྒྱུད་ཁྲོལ་རྟོགས་
ར་ ར་པ་ ས་ དྲོཔ༌ས། སྤྱི་ཀ ཙུག་བདེ་བ་ཆེན་པོ༌པེ་པོ་བྲང་དུ། དྲིན་ཅན་རྩ་
ངནྡྷེ་ས་ ་ ་ ་ག སོ ༌༌ ་བ་འདེབས། སངས་ རྒྱས་ སེམས་ སུ་ སྟོན་ པ་ རིན་ པོ་ ཆེ།
ར ངས ་ རང་ ། ང ང་ ང དང་བྱིན་ གིས་ རོབུས། ༡ རྗེ་འགྲོ་ ང་བའི་ངང་ལ་ མགོན་
ཁྱེད་རྣམས་་། བ། སོ;འ་་བ་འདེབས་སོ་ཐུགས་རྗེས་ཟུངས། དྲིན་ཅན་དམ་པ་
，
༔
མ
ན
，
༣
-
•
t
，
་་
༢
s，
མ
།
，
༣
t
4
མ
19



--
-
-
ཟ
-
-
འགྲོ་བའི་ ཡབ། བུ་ ལྟར་ སྐྱོབ་ པར་ བྱིན་ གྱིས་ རློབས། ཟབ་ མོ་ གནད་ཀྱི་
གདམས་པ་ལ། ཉམས་ལེན་ནུས་པར་བྱིན་གྱིས་རློབས། འཇིག་རྟེན་འཁྲུལ་
བའི་སྣང་བ་ལ། སྐྱོ་ཤས་སྐྱེ་བར་བྱིན་གྱིས་རློབས། སྡུག་བསྔལ་འཁོར་བའི་རྒྱ་
མཚོ་ལ། ཞེན་པ་ལོག་པར་བྱིན་གྱིས་རློབས། དགྲ་གཉེན་བདུད་ཀྱི་བསླུ་བྲིད་
ལ། འཁྲི་བ་ཆོད་པར་བྱིན་གྱིས་རློབས། ཟང་ཟིང་སྒྱུ་མའི་ཡོ་བྱད་ལ། ཞེན་
ཆགས་མེད་པར་བྱིན་གྱིས་རློབས། འདུ་འཛི་གཡེང་བའི་བྱ་བ་ལ། ལོངས་
མེད་སྐྱེ་བར་བྱིན་གྱིས་རློབས། བདག་ཀྱང་ཉེས་པ་ཀུན་གྱི་གཞི། རྟག་ཏུ་སུན་
པར་བྱིན་གྱིས་རློབས། འགྲོ་དྲུག་ཕ་མ་བུ་གཉེན་ལ། བདག་ཕྱོགས་མེད་པར་
བྱིན་གྱིས་རློབས། རྟོགས་པར་དཀའ་བ་རང་གི་སེམས། མཐོང་ཞིང་གོམས་
པར་བྱིན་གྱིས་རློབས། བར་དོ་འཇིགས་པའི་གཡང་ས་ལ། ཉམས་ང་མེད་
པར་བྱིན་གྱིས་རློབས། སྐྱེ་ཤི་འཁོར་བའི་ལམ་པོ་ཆེ། རང་དབང་ཐོབ་པར་
བྱིན་གྱིས་རློབས། ཉམས་སོད་ཆོ་འཕྲུལ་བར་གཅོད་བདུད། རང་སྣང་ཆུམ་
པར་བྱིན་གྱིས་རློབས། གཅེས་འཛིན་ན་ཚ་རེ་དོགས་བློ། རོ་སྙོམས་ནུས་པར་
བྱིན་གྱིས་རློབས། མ་བཅོས་མཐའ་བྲལ་གཉུག་མའི་དོན། རང་ངོ་ཤེས་པར་
བྱིན་གྱིས་རློབས། བདེ་གསལ་རྟོགས་པ་མེད་པའི་ཉམས། འདུ་འབྲལ་མེད་
པར་བྱིན་གྱིས་རློབས། སྣ་ ཚོགས་ འགགས་མེད་ རང་ རིག་ རྩལ། རྒྱན་ དུ་
འཆར་བར་བྱིན་གྱིས་རློབས། བཟང་ངན་བདེ་སྡུག་གློ་བུར་རྐྱེན། ལམ་དུ་
སློང་བར་ཕྱིན་གྱིས་རློབས། སྤྲོ་བསྡུ་དྲན་རྟོག་འགྱུར་བའི་ཡིད། གྲོགས་སུ་
འཆར་ བར་ བྱིན་ གྱིས་ རློབས། སྐུ་ གསུམ་ འདུ་ འབྲལ་ མེད་ པའི་ ཉམས།
རྟོགས་ཤིང་གྲོལ་བར་བྱིན་གྱིས་རློབས། བདག་ལ་དབང་དང་དངོས་གྲུབ་སྩོལ།
249



ཨ་ཨོཾ་ཧཱུྃ་ཅི་པར་རད་ན་ཐ་ཚན་སི་དྷི་འདུ། ཞེས་གསོལ་བ་བཏབས་ཤིང་སྐུ་གསུང་
ཐུགས་ཀྱི་དབང་ བསྐུར་ཞུའོ། དེ་ ལྟར་ མན་ ངག་ ཨ་ ཁྲིད་ཀྱི་ བླ་ མ་ བརྒྱུད་ པའི་ གསོལ་
འདེབས་འདི་ནི་གཤེན་ནམ་མཁའ་སྣང་མདོག་གི་སྤྲུལ་པ་བྲུའེ་གཤེན་པོ་རྒྱལ་བ་གཡུང་
དྲུང་གིས་སྦྱར་བ་དགེ་ལེགས་འ པེལ་ལོ། དགེའོ། །
250



མཇུག་བྱང་།
དེ་ལྟར་ཕྲན་གྱིས་བྲུ་ཆེན་རྒྱལ་བ་གཡུང་དྲུང་མཆོག་གིས་བརྩམས་པའི་
《ཨ་ཁྲིད་ཐུན་མཚམས་བཅོ་ལྔ་པ་མ་བུ་ཆ་ལག་དང་བཅས་པ་བཞུགས་སོ་》ཞེས་
པ་དང་། 《རྫོགས་པ་ཆེན་པོ་ཞང་ཞུང་སྙན་རྒྱུད་ཀྱི་སྔོན་འགྲོ་དང་དངོས་གཞི་
འཁྲུལ་འཁོར་ཐུན་མཚམས་དང་བཅས་པ་བཞུགས་སོ་》ཞེས་པ་གཉིས་དཔེ་
སྐྲུན་བྱེད་པའི་བརྒྱུད་རིམ་ནང་བསོད་ནམས་ཉི་མ་ལགས་ནས་ཞལ་འདེབས་
སྒོར་1 (000དང་། ཕུར་བུ་ལགས་ ནས་ ཞལ་ འདེབས་ སྒོར་ 1000 སྐར་རྡོ་
ལགས་ནས་ཞལ་འདེབས་སྒོར་1000 གོང་འཕེལ་ལགས་ནས་ཞལ་འདེབས་
སྐོར་2(0)() བ་ཆུང་ཚང་ནས་ཞལ་འདེབས་ སྒོར་ 1000 ལྷ་བཟོ་པད་རྒྱལ་
ནས་ཞལ་འདེབས་ སྐོར་ 1((0) ཚེ་རིང་དབང་ལྷ་ལགས་ནས་ཞལ་འདེབས་
སྒོར་1000བཅས་གནང་བར་སྙིང་དབུས་ནས་ཐུགས་རྗེ་ཆེ་ཞུ་རྒྱུ་དང་། ཞྭ་
དཀར་གཡུང་དྲུང་བོན་གྱི་བསྟན་པ་འདི་ཉིད་དར་ཞིང་རྒྱས་པ་ཡོང་བའི་སྨོན་
འདུན་དང་བཅས།
，
，
，
གཡུང་དྲུང་གཙུག་གཤེན་རྣམ་རྒྱལ་ནས།
251



༄༅། །ཨ་ཁྲིད་ཐུན་མཚམས་བཅོ་ལྔ་པ་མ་བུ་ཆ་ལག་དང་བཅས་
པ་བཞུགས་སོ། །
རྩོམ་སྒྲིག་པ།
གཡུང་དྲུང་གཙུག་གཤེན་རྣམ་རྒྱལ།
རྩོམ་སྒྲིག་འགན་འཁུར་བ། པ་སངས་དབང་ཆེན།
མདུན་ཤོག་འཆར་འགོད་པ། སྐལ་བཟང་ནོར་བུ།
དཔེ་སྐྲུན་ཚན་པ། བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླིང་སྐོར་བྱང་ལམ་སྒོ་ཨང་20པ)
པར་འདེབས་ཚན་པ། བོད་ལྗོངས་རི་ཆུ་པར་འདེབས་ལག་རྩལ་ཚད་ཡོད་ཀུང་སི།
དེབ་ཚད།
850 X 1168 1/32
པར་ཤོག
8. 125
ཡིག་གྲངས།
ཁྲི་12
པར་གཞི།
2009ལོའི་ཟླ་12པར་པར་གཞི་1བསྒྲིགས།
པར་ཐེངས།
2009ལོའི་ཟླ་12པར་པར་ཐེངས་1བཏབ།
པར་གྲངས།
01 - 5, ()(0)
དཔེ་དེབ་ཨང་གྲངས། ། IS3N978 - 7 – 223 - 02766 – 3
རིན་གོང་སྒོར།
15. 00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



XZCB
责任编辑:巴桑旺庆
封面设计:格桑罗布
ISBN 978-7-223-02766-3
9787223"o27663">
定
)。
